
## Page 1


### Tables on Page 1

| Parte iniziale (1-15) | Contratti esclusi (16-27) | Ambito applicazione (28-33) | Requisiti (34-52) |
| --- | --- | --- | --- |
| Tipologie contratti (53-62) | Bandi e avvisi (63-69) | Termini (70-76) | Comunicazioni (77-80) |
| Criteri offerta (81-89) | Progettazioni (90-98) | Concorsi (99-110) | Garanzie/verifiche (111-112) |
| Contratti (113-120) | Sotto soglia (121-124) | Economie (125) | Esecuz. lavori (126-140) |
| Collaudo lavori (141) | Concessioni (142-151) | Project finance (152-160) | Leasing (160-bis-160-ter) |
| Legge obiettivo (161-194) | Difesa (195-196) | Beni culturali (197-205) | Settori speciali (206-238) |
| Contenzioso (239-246) | Coordinamento (247-252) | Norme transitorie (253-257) | Allegati (in pdf) |


### Text on Page 1

Decreto legislativo 12 aprile 2006, n. 163  Codice dei contratti pubblici relativi a lavori, servizi e forniture in attuazione delle  direttive 2004/17/CE e 2004/18/CE  (G.U. n. 100 del 2 maggio 2006)

Ultimo aggiornamento: legge 27 febbraio 2014, n. 15 e decreto-legge 24 aprile 2014, n. 66

PARTE I PRINCIPI E DISPOSIZIONI COMUNI E CONTRATTI ESCLUSI IN TUTTO O IN  PARTE DALL’AMBITO DI APPLICAZIONE DEL CODICE 

TITOLO I - PRINCIPI E DISPOSIZIONI COMUNI 

Art. 1 Oggetto  Art. 2 Principi  Art. 3 Definizioni  Art. 4 Competenze legislative di Stato e Regioni  Art. 5 Regolamento e capitolati (d.P.R. n. 207 del 2010)  Art. 6 Autorità per la vigilanza sui contratti pubblici di lavori, servizi e forniture  Art. 6-bis. Banca dati nazionale dei contratti pubblici  Art. 7 Osservatorio dei contratti pubblici relativi a lavori, servizi e forniture  Art. 8 Disposizioni in materia di organizzazione e di personale dell'Autorità e norme finanziarie  Art. 9 Sportello dei contratti pubblici relativi a lavori, servizi, forniture  Art. 10 Responsabile delle procedure di affidamento e di esecuzione dei contratti pubblici di  lavori, servizi e forniture  Art. 11 Fasi delle procedure di affidamento  Art. 12 Controlli sugli atti delle procedure di affidamento  Art. 13 Accesso agli atti e divieti di divulgazione  Art. 14 Contratti misti  Art. 15 Qualificazione nei contratti misti 

TITOLO II - CONTRATTI ESCLUSI IN TUTTO O IN PARTE DALL’AMBITO DI APPLICAZIONE DEL  CODICE

Art. 16 Contratti relativi alla produzione e al commercio di armi, munizioni e materiale bellico  (abrogato)  Art. 17 Contratti segretati o che esigono particolari misure di sicurezza  Art. 18 Appalti aggiudicati in base a norme internazionali  Art. 19 Contratti di servizi esclusi  Art. 20 Appalti di servizi elencati nell’allegato II B  Art. 21 Appalti aventi ad oggetto sia servizi elencati nell’allegato II A sia servizi elencati  nell’allegato II B  Art. 22 Contratti esclusi nel settore delle telecomunicazioni  Art. 23 Contratti relativi a servizi al pubblico di autotrasporto mediante autobus  Art. 24 Appalti aggiudicati a scopo di rivendita o di locazione a terzi  Art. 25 Appalti aggiudicati per l’acquisto di acqua e per la fornitura di energia o di combustibili  destinati alla produzione di energia  Art. 26 Contratti di sponsorizzazione  Art. 27 Principi relativi ai contratti esclusi



## Page 2


### Text on Page 2

PARTE II CONTRATTI PUBBLICI RELATIVI A LAVORI, SERVIZI, FORNITURE NEI  SETTORI ORDINARI 

TITOLO I - CONTRATTI DI RILEVANZA COMUNITARIA 

Capo I - Ambito oggettivo e soggettivo 

Art. 28 Importi delle soglie dei contratti pubblici di rilevanza comunitaria  Art. 29 Metodi di calcolo del valore stimato dei contratti pubblici  Art. 30 Concessione di servizi  Art. 31 Contratti nei settori del gas, energia termica, elettricità, acqua, trasporti, servizi  postali, sfruttamento di area geografica  Art. 32 Amministrazioni aggiudicatrici e altri soggetti aggiudicatori  Art. 33 Appalti pubblici e accordi quadro stipulati da centrali di committenza 

Capo II - Requisiti dei partecipanti alle procedure di affidamento 

Art. 34 Soggetti a cui possono essere affidati i contratti pubblici  Art. 35 Requisiti per la partecipazione dei consorzi alle gare  Art. 36 Consorzi stabili  Art. 37 Raggruppamenti temporanei e consorzi ordinari  Art. 38 Requisiti di ordine generale  Art. 39 Requisiti di idoneità professionale  Art. 40 Qualificazione per eseguire lavori pubblici  Art. 41 Capacità economica e finanziaria dei fornitori e dei prestatori di servizi  Art. 42 Capacità tecnica e professionale dei fornitori e dei prestatori di servizi  Art. 43 Norme di garanzia della qualità  Art. 44 Norme di gestione ambientale  Art. 45 Elenchi ufficiali di fornitori o prestatori di servizi  Art. 46 Documenti e informazioni complementari - Tassatività delle cause di esclusione  Art. 47 Imprese stabilite in Stati diversi dall’Italia  Art. 48 Controlli sul possesso dei requisiti  Art. 49 Avvalimento  Art. 50 Avvalimento nel caso di operatività di sistemi di attestazione o di sistemi di  qualificazione  Art. 51 Vicende soggettive del candidato dell’offerente e dell’aggiudicatario  Art. 52 Appalti riservati 

Capo III - Oggetto del contratto, procedure di scelta del contraente e selezione delle offerte 

Sezione I - Oggetto del contratto e procedure di scelta del contraente 

Art. 53 Tipologia e oggetto dei contratti pubblici di lavori, servizi, forniture  Art. 54 Procedure per la individuazione degli offerenti  Art. 55 Procedure aperte e ristrette  Art. 56 Procedura negoziata previa pubblicazione di un bando di gara  Art. 57 Procedura negoziata senza previa pubblicazione di un bando di gara  Art. 58 Dialogo competitivo  Art. 59 Accordo quadro  Art. 60 Sistemi dinamici di acquisizione  Art. 61 Speciale procedura di aggiudicazione per lavori di edilizia residenziale pubblica  Art. 62 Numero minimo dei candidati da invitare nelle procedure ristrette, negoziate e nel  dialogo competitivo - Forcella 

Sezione II - Bandi, avvisi, inviti 

Art. 63 Avviso di preinformazione



## Page 3


### Text on Page 3

Art. 64 Bando di gara  Art. 65 Avviso sui risultati della procedura di affidamento  Art. 66 Modalità di pubblicazione degli avvisi e dei bandi  Art. 67 Inviti a presentare offerte, a partecipare al dialogo competitivo, a negoziare  Art. 68 Specifiche tecniche  Art. 69 Condizioni particolari di esecuzione del contratto prescritte nel bando o nell’invito 

Sezione III - Termini di presentazione delle richieste di invito e delle offerte e loro contenuto 

Art. 70 Termini di ricezione delle domande di partecipazione e di ricezione delle offerte  Art. 71 Termini di invio ai richiedenti dei capitolati d’oneri, documenti e informazioni  complementari nelle procedure aperte  Art. 72 Termini di invio ai richiedenti dei capitolati d’oneri, documenti e informazioni  complementari nelle procedure ristrette, negoziate, e nel dialogo competitivo  Art. 73 Forma e contenuto delle domande di partecipazione  Art. 74 Forma e contenuto delle offerte  Art. 75 Garanzie a corredo dell’offerta  Art. 76 Varianti progettuali in sede di offerta 

Sezione IV - Forme delle comunicazioni, verbali, informazioni ai candidati e agli offerenti 

Art. 77 Regole applicabili alle comunicazioni  Art. 78 Verbali  Art. 79 Informazioni circa i mancati inviti, le esclusioni e le aggiudicazioni  Art. 79-bis Avviso volontario per la trasparenza preventiva  Art. 80 Spese di pubblicità, inviti, comunicazioni  

Sezione V - Criteri di selezione delle offerte e verifica delle offerte anormalmente basse 

Art. 81 Criteri per la scelta della migliore offerta  Art. 82 Criterio del prezzo più basso  Art. 83 Criterio dell’offerta economicamente più vantaggiosa  Art. 84 Commissione giudicatrice nel caso di aggiudicazione con il criterio dell’offerta  economicamente più vantaggiosa  Art. 85 Ricorso alle aste elettroniche  Art. 86 Criteri di individuazione delle offerte anormalmente basse  Art. 87 Criteri di verifica delle offerte anormalmente basse  Art. 88 Procedimento di verifica e di esclusione delle offerte anormalmente basse  Art. 89 Strumenti di rilevazione della congruità dei prezzi 

Capo IV - Servizi attinenti all'architettura e all'ingegneria 

Sezione I - Progettazione interna ed esterna, livelli della progettazione 

Art. 90 Progettazione interna ed esterna alle amministrazioni aggiudicatrici in materia di lavori  pubblici  Art. 91 Procedure di affidamento  Art. 92 Corrispettivi e incentivi per la progettazione  Art. 93 Livelli della progettazione per gli appalti e concessioni di lavori  Art. 94 Livelli della progettazione per gli appalti di servizi e forniture e requisiti dei progettisti  Art. 95 Verifica preventiva dell’interesse archeologico in sede di progetto preliminare  Art. 96 Procedura di verifica preventiva dell’interesse archeologico 

Sezione II - Procedimento di approvazione dei progetti e effetti ai fini urbanistici ed  espropriativi 

Art. 97 Procedimento di approvazione dei progetti  Art. 98 Effetti dell’approvazione dei progetti ai fini urbanistici ed espropriativi



## Page 4


### Text on Page 4

Sezione III - Concorsi di progettazione 

Art. 99 Ambito di applicazione e oggetto  Art. 100 Concorsi di progettazione esclusi  Art. 101 Disposizioni generali sulla partecipazione ai concorsi di progettazione  Art. 102 Bandi e avvisi  Art. 103 Redazione e modalità di pubblicazione dei bandi e degli avvisi  Art. 104 Mezzi di comunicazione  Art. 105 Selezione dei concorrenti  Art. 106 Composizione della commissione giudicatrice  Art. 107 Decisioni della commissione giudicatrice  Art. 108 Concorso di idee  Art. 109 Concorsi in due gradi  Art. 110 Concorsi sotto soglia 

Sezione IV - Garanzie e verifiche della progettazione 

Art. 111 Garanzie che devono prestare i progettisti  Art. 112 Verifica della progettazione prima dell’inizio dei lavori  Art. 112-bis Consultazione preliminare per i lavori di importo superiore a 20 milioni di euro 

Capo V - Principi relativi all’esecuzione del contratto 

Art. 113 Cauzione definitiva  Art. 114 Varianti in corso di esecuzione del contratto  Art. 115 Adeguamenti dei prezzi  Art. 116 Vicende soggettive dell’esecutore dell’appalto  Art. 117 Cessione dei crediti derivanti dal contratto  Art. 118 Subappalto  Art. 119 Direzione dell’esecuzione del contratto  Art. 120 Collaudo 

TITOLO II - CONTRATTI SOTTO SOGLIA COMUNITARIA 

Art. 121 Disciplina comune applicabile ai contratti pubblici di lavori, servizi, forniture, di  importo inferiore alla soglia comunitaria  Art. 122 Disciplina specifica per i contratti pubblici di lavori sotto soglia  Art. 123 Procedura ristretta semplificata per gli appalti di lavori  Art. 124 Appalti di servizi e forniture sotto soglia  Art. 125 Affidamenti in economia di lavori, servizi, forniture sotto soglia 

TITOLO III - DISPOSIZIONI ULTERIORI PER I CONTRATTI RELATIVI A LAVORI PUBBLICI 

Capo I - Programmazione, direzione ed esecuzione dei lavori 

Art. 126 Ambito di applicazione  Art. 127 Consiglio superiore dei lavori pubblici  Art. 128 Programmazione dei lavori pubblici  Art. 129 Garanzie e coperture assicurative per i lavori pubblici  Art. 130 Direzione dei lavori  Art. 131 Piani di sicurezza  Art. 132 Varianti in corso d’opera  Art. 133 Termini di adempimento, penali, adeguamenti dei prezzi  Art. 134 Recesso  Art. 135 Risoluzione del contratto per reati accertati e per revoca dell'attestazione di  qualificazione  Art. 136 Risoluzione del contratto per grave inadempimento, grave irregolarità e grave ritardo



## Page 5


### Text on Page 5

Art. 137 Inadempimento di contratti di cottimo  Art. 138 Provvedimenti in seguito alla risoluzione dei contratti  Art. 139 Obblighi in caso di risoluzione del contratto  Art. 140 Procedure di affidamento in caso di fallimento dell’esecutore o risoluzione del  contratto  Art. 141 Collaudo dei lavori pubblici 

Capo II - Concessioni di lavori pubblici 

Sezione I - Disposizioni generali 

Art. 142 Ambito di applicazione e disciplina applicabile  Art. 143 Caratteristiche delle concessioni di lavori pubblici 

Sezione II - Affidamento delle concessioni di lavori pubblici 

Art. 144 Procedure di affidamento e pubblicazione del bando relativo alle concessioni di lavori  pubblici  Art. 145 Termini per la presentazione delle candidature e delle offerte  Art. 146 Obblighi e facoltà del concessionario in relazione all’affidamento a terzi di una parte  dei lavori  Art. 147 Affidamento al concessionario di lavori complementari 

Sezione III - Appalti di lavori affidati dai concessionari che sono amministrazioni aggiudicatrici 

Art. 148 Disposizioni applicabili agli appalti aggiudicati dai concessionari che sono  amministrazioni aggiudicatrici 

Sezione V - Appalti di lavori affidati dai concessionari che non sono amministrazioni  aggiudicatrici 

Art. 149 Disposizioni in materia di pubblicità applicabili agli appalti aggiudicati dai  concessionari che non sono amministrazioni aggiudicatrici  Art. 150 Pubblicazione del bando negli appalti aggiudicati dai concessionari che non sono  amministrazioni aggiudicatrici  Art. 151 Termini per la ricezione delle candidature e per la ricezione delle offerte negli appalti  aggiudicati dai concessionari che non sono amministrazioni aggiudicatrici 

Capo III - Promotore finanziario, società di progetto e disciplina della locazione finanziaria per i  lavori e del contratto di disponibilità 

Art. 152 Disciplina comune applicabile  Art. 153 Finanza di progetto  Art. 154 Valutazione della proposta (abrogato)  Art. 155 Indizione della gara (abrogato)  Art. 156 Società di progetto  Art. 157 Emissione di obbligazioni da parte delle società di progetto  Art. 158 Risoluzione  Art. 159 Subentro  Art. 160 Privilegio sui crediti  Art. 160-bis. Locazione finanziaria di opere pubbliche o di pubblica utilità  Art. 160-ter. Contratto di disponibilità 

Capo IV - Lavori relativi a infrastrutture strategiche e insediamenti produttivi 

Sezione I - Infrastrutture ed insediamenti produttivi 

Art. 161 Oggetto e disciplina comune applicabile



## Page 6


### Text on Page 6

Art. 162 Definizioni rilevanti per le infrastrutture strategiche e gli insediamenti produttivi  Art. 163 Attività del Ministero delle infrastrutture  Art. 164 Progettazione  Art. 165 Progetto preliminare. Procedura di valutazione di impatto ambientale e localizzazione  Art. 166 Progetto definitivo. Pubblica utilità dell'opera  Art. 167 Norme generali sulla procedura di approvazione dei progetti  Art. 168 Conferenza di servizi ed approvazione del progetto preliminare  Art. 169 Varianti  Art. 169-bis Approvazione unica progetto preliminare  Art. 170 Interferenze  Art. 171 Risoluzione delle interferenze  Art. 172 La società pubblica di progetto  Art. 173 Modalità di realizzazione  Art. 174 Concessione relative a infrastrutture  Art. 175 Promotore e finanza di progetto  Art. 176 Affidamento a contraente generale  Art. 177 Procedure di aggiudicazione  Art. 178 Collaudo  Art. 179 Insediamenti produttivi e infrastrutture private strategiche per l'approvvigionamento  energetico  Art. 180 Disciplina regolamentare  Art. 181 Norme di coordinamento 

Sezione II - Procedure per la valutazione di impatto ambientale delle grandi opere 

Art. 182 - Campo di applicazione  Art. 183 Procedure  Art. 184 Contenuto della valutazione di impatto ambientale  Art. 185 Compiti della commissione speciale VIA

Sezione III - Qualificazione dei contraenti generali

Art. 186 Istituzione del sistema di qualificazione-classifiche  Art. 187 Requisiti per le iscrizioni  Art. 188 Requisiti di ordine generale  Art. 189 Requisiti di ordine speciale  Art. 190 Consorzi stabili e consorzi di cooperative  Art. 191 Norme di partecipazione alla gara  Art. 192 Gestione del sistema di qualificazione  Art. 193 Obbligo di comunicazione  Art. 194 Interventi per lo sviluppo infrastrutturale 

TITOLO IV - CONTRATTI IN TALUNI SETTORI 

Capo I - Contratti nel settore della difesa 

Art. 195 Disciplina comune applicabile ai contratti nel settore della difesa  Art. 196 Disciplina speciale per gli appalti nel settore della difesa 

Capo II - Contratti relativi a beni culturali 

Art. 197 Disciplina comune applicabile ai contratti pubblici relativi a beni culturali  Art. 198 Ambito di applicazione  Art. 199 Disciplina degli appalti misti per alcune tipologie di interventi  Art. 199-bis. Disciplina delle procedure per la selezione di sponsor  Art. 200 Limiti all'affidamento congiunto ed all'affidamento unitario  Art. 201 Qualificazione  Art. 202 Attività di progettazione, direzione dei lavori ed accessorie



## Page 7


### Text on Page 7

Art. 203 Progettazione  Art. 204 Criteri di aggiudicazione  Art. 205 Varianti 

PARTE III - CONTRATTI PUBBLICI DI LAVORI, SERVIZI, FORNITURE NEI SETTORI  SPECIALI 

TITOLO I - CONTRATTI PUBBLICI DI LAVORI, SERVIZI, FORNITURE NEI SETTORI SPECIALI DI  RILEVANZA COMUNITARIA 

Capo I - Disciplina applicabile, ambito oggettivo e soggettivo (settori di attività ed enti  aggiudicatori) 

Art. 206 Norme applicabili  Art. 207 Enti aggiudicatori  Art. 208 Gas, energia termica ed elettricità  Art. 209 Acqua  Art. 210 Servizi di trasporto  Art. 211 Servizi postali  Art. 212 Prospezione ed estrazione di petrolio, gas, carbone e altri combustibili solidi  Art. 213 Porti e aeroporti  Art. 214 Appalti che riguardano più settori 

Capo II - Soglie e contratti esclusi dall’ambito di applicazione del presente titolo 

Art. 215 Importi delle soglie dei contratti pubblici di rilevanza comunitaria nei settori speciali  Art. 216 Concessioni di lavori e di servizi  Art. 217 Appalti aggiudicati per fini diversi dall’esercizio di un’attività di cui ai settori del capo I,  o per l’esercizio di una di dette attività in un Paese terzo  Art. 218 Appalti aggiudicati ad un’impresa comune o ad un’impresa collegata  Art. 219 Procedura per stabilire se una determinata attività è direttamente esposta alla  concorrenza 

Capo III - Procedure di scelta del contraente, selezione qualitativa dei concorrenti, selezione  delle offerte 

Sezione I - Tipologia delle procedure di scelta del contraente 

Art. 220 Procedure aperte, ristrette e negoziate previo avviso di gara  Art. 221 Procedura negoziata senza previa indizione di gara  Art. 222 Accordo quadro 

Sezione II - Avvisi e inviti 

Art. 223 Avvisi periodici indicativi e avvisi sull’esistenza di un sistema di qualificazione  Art. 224 Avviso con cui si indice una gara  Art. 225 Avvisi relativi agli appalti aggiudicati  Art. 226 Inviti a presentare offerte o a negoziare 

Sezione III - Termini di presentazione delle domande di partecipazione 

Art. 227 Termini di ricezione delle domande di partecipazione e di ricezione delle offerte 

Sezione IV - Informazioni 

Art. 228 Informazioni a coloro che hanno chiesto una qualificazione  Art. 229 Informazioni da conservare sugli appalti aggiudicati



## Page 8


### Text on Page 8

Sezione V - Selezione qualitativa degli offerenti e qualificazione 

Art. 230 Disposizioni generali  Art. 231 Principio di imparzialità e non aggravamento nei procedimenti di selezione e  qualificazione  Art. 232 Sistemi di qualificazione e conseguenti procedure selettive  Art. 233 Criteri di selezione qualitativa e procedimento di selezione 

Sezione VI - Criteri di selezione delle offerte 

Art. 234 Offerte contenenti prodotti originari di Paesi terzi 

Capo IV - Concorsi di progettazione 

Art. 235 Ambito di applicazione ed esclusioni  Art. 236 Norme in materia di pubblicità e di trasparenza  Art. 237 Norma di rinvio

Capo IV-bis - Opere in esercizio

Art. 237-bis Opere in esercizio

TITOLO II - CONTRATTI PUBBLICI DI LAVORI, SERVIZI, FORNITURE NEI SETTORI SPECIALI  SOTTO SOGLIA COMUNITARIA 

Art. 238 Disposizioni dettate per gli appalti comunitari applicabili agli appalti sotto soglia 

PARTE IV - CONTENZIOSO 

Art. 239 Transazione  Art. 240 Accordo bonario  Art. 240-bis. Definizione delle riserve  Art. 241 Arbitrato  Art. 242 Camera arbitrale e albo degli arbitri  Art. 243 Ulteriori norme di procedura per gli arbitrati in cui il presidente è nominato dalla  camera arbitrale  Art. 243-bis Informativa in ordine all'intento di proporre ricorso giurisdizionale  Art. 244 Giurisdizione  Art. 245 Strumenti di tutela  Art. 245-bis Inefficacia del contratto in caso di gravi violazioni  Art. 245-ter Inefficacia del contratto negli altri casi  Art. 245-quater Sanzioni alternative  Art. 246 Norme processuali ulteriori per le controversie relative a infrastrutture e insediamenti  produttivi  Art. 246-bis Responsabilità per lite temeraria (abrogato) 

PARTE V - DISPOSIZIONI DI COORDINAMENTO, FINALI E TRANSITORIE -  ABROGAZIONI 

Art. 247 Disciplina antimafia  Art. 248 Revisione periodica delle soglie e degli elenchi degli organismi di diritto pubblico e  degli enti aggiudicatori  Art. 249 Obblighi di comunicazione alla Commissione da parte della Presidenza del Consiglio  dei Ministri - Dipartimento per le politiche comunitarie  Art. 250 Contenuto del prospetto statistico per i contratti pubblici di lavori, forniture e servizi di  rilevanza comunitaria  Art. 251 Contenuto del prospetto statistico per i contratti pubblici di lavori, forniture e servizi  nei settori di gas, energia termica, elettricità, acqua, trasporti, servizi postali, sfruttamento di



## Page 9


### Text on Page 9

area geografica  Art. 251-bis. Obblighi di comunicazione e di informazione alla Commissione dell'Unione  europea  Art. 252 Norme di coordinamento e di copertura finanziaria  Art. 253 Norme transitorie  Art. 254 Norma finanziaria  Art. 255 Aggiornamenti  Art. 256 Disposizioni abrogate  Art. 257 Entrata in vigore

ALLEGATI:  Allegato I - Elenco delle attività di cui all’articolo 3, comma 7  Allegato II - Elenco dei servizi di cui all’articolo 3, comma 10  Allegato II A - Elenco dei servizi di cui agli articoli 20 e 21  Allegato II B - Elenco dei servizi di cui agli articoli 20 e 21  Allegato III - Elenco degli organismi e delle categorie di organismi di diritto pubblico nei settori  ordinari di cui all’articolo 3, comma 27  Allegato IV - Autorità governative centrali di cui all’articolo 28  Allegato V - Elenco dei prodotti di cui all’articolo 196 (Appalti nel settore della difesa) per  quanto riguarda gli appalti aggiudicati dalle amministrazioni aggiudicatrici nel settore della  difesa  Allegato VI - Elenco degli enti aggiudicatori nei settori speciali di cui agli articoli 3, comma 29,  e da 208 a 214 (settori speciali)  Allegato VI A - Enti aggiudicatori nei settori del trasporto o della distribuzione di gas o energia  termica  Allegato VI B - Enti aggiudicatori nei settori della produzione, del trasporto o della distribuzione  dlel’elettricità  Allegato VI C - Enti aggiudicatori nei settori della produzione, del trasporto o della distribuzione  di acqua potabile  Allegato VI D - Enti aggiudicatori nel campo dei servizi ferroviari  Allegato VI E Enti aggiudicatori nel campo dei servizi ferroviari urbani, dei servizi tranviari,  filoviari e di autobus  Allegato VI F Enti aggiudicatori nel settore dei servizi postali  Allegato VI G Enti aggiudicatori nei settori della ricerca ed estrazione di petrolio e di gas  Allegato VI H Enti aggiudicatori nei settori della prospezione ed estrazione di carbone e di altri  combustibili solidi  Allegato VI I Enti aggiudicatori nel campo degli impianti portuali marittimi o interni o altri  terminali  Allegato VI L Enti aggiudicatori nel campo degli impianti aeroportuali  Allegato VII - Elenco della legislazione comunitaria di cui all’articolo 219 (settori speciali) (30,  paragrafo 3, direttiva 2004/17)  Allegato VIII - Definizione di alcune specifiche tecniche  Allegato IX - Informazioni che devono figurare nei bandi e negli avvisi nei settori ordinari  Allegato IX A - Informazioni che devono figurare nei bandi e negli avvisi di appalti pubblici  Allegato IX B - Informazioni che devono figurare nei bandi relativi alle concessioni di lavori  pubblici  Allegato IX C - Informazioni che devono figurare nei bandi di gara del concessionario di lavori  pubblici che non è un’amministrazione aggiudicatrice  Allegato IX D - Informazioni che devono figurare nei bandi e negli avvisi per i concorsi di  progettazione nei settori ordinari di cui alla parte II del codice  Allegato X - Caratteristiche relative alla pubblicazione  Allegato XI - Registri  Allegato XI A - Appalti e concessioni di lavori pubblici  Allegato XI B - Appalti pubblici di forniture  Allegato XI C - Appalti pubblici di servizi  Allegato XII - Requisiti relativi ai dispositivi di ricezione elettronica delle offerte, delle domande  di partecipazione, delle domande di qualificazione, o dei piani e progetti nei concorsi  Allegato XIII - Informazioni che devono comparire negli avvisi di gara nei settori speciali di cui



## Page 10


### Text on Page 10

alla parte III del codice  Allegato XIV - Informazioni che devono comparire negli avvisi sull’esistenza di un sistema di  qualificazione nei settori speciali di cui alla parte III del codice  Allegato XV - Informazioni che devono comparire negli avvisi periodici nei settori speciali di cui  alla parte III del codice   Allegato XV A - Informazioni che devono comparire negli avvisi avvisi periodici  Allegato XV B - Informazioni che devono comparire negli avvisi che annunciano la  pubblicazione nel «Profilo di committente» di un avviso periodico indicativo, che non funge da  mezzo di indizione di una gara  Allegato XVI - Informazioni che devono comparire negli avvisi relativi agli appalti aggiudicati,  nei settori speciali di cui alla parte III del codice  Allegato XVII - Informazioni che devono comparire negli avvisi dei concorsi di progettazione  nei settori speciali di cui alla parte III del codice  Allegato XVIII - Informazioni che devono comparire negli avvisi sui risultati dei concorsi di  progettazione nei settori speciali di cui alla parte III del codice  Allegato XIX - Tabella riassuntiva dei termini previsti dall’articolo 227 del codice nei settori  speciali (Parte III)  Allegato XX - Disposizioni internazionali di diritto del lavoro ai sensi dell’articolo del codice nei  settori speciali (Parte III)  Allegato XXI - Allegato tecnico di cui all’articolo 164  Allegato XXII - Modello di cui all’articolo 168 (probabile errore di coordinamento: il riferimento  dovrebbe essere all'articolo 189)

Parte I - PRINCIPI E DISPOSIZIONI COMUNI E CONTRATTI ESCLUSI IN TUTTO O IN  PARTE DALL'AMBITO DI APPLICAZIONE DEL CODICE

Titolo I - PRINCIPI E DISPOSIZIONI COMUNI

Art. 1. Oggetto

1. Il presente codice disciplina i contratti delle stazioni appaltanti, degli enti aggiudicatori e dei  soggetti aggiudicatori, aventi per oggetto l'acquisizione di servizi, prodotti, lavori e opere.

1-bis. Il presente codice si applica ai contratti pubblici aggiudicati nei settori della difesa e della  sicurezza, ad eccezione dei contratti cui si applica il decreto di attuazione della direttiva  2009/81/CE e dei contratti di cui all'articolo 6 dello stesso decreto legislativo di attuazione.  (comma introdotto dall'art. 33, comma 1, decreto legislativo n. 208 del 2011)

2. Nei casi in cui le norme vigenti consentono la costituzione di società miste per la  realizzazione e/o gestione di un'opera pubblica o di un servizio, la scelta del socio privato  avviene con procedure di evidenza pubblica.

Art. 2. Principi  (art. 2, dir. 2004/18; art. 10, dir. 2004/17; art. 1, legge n. 241/1990; art. 1, co. 1, legge n.  109/1994; Corte di giustizia, 7 dicembre 2000, C - 324/1998; Corte di giustizia CE, 3 dicembre  2001, C. 59/2000)

1. L'affidamento e l'esecuzione di opere e lavori pubblici, servizi e forniture, ai sensi del  presente codice, deve garantire la qualità delle prestazioni e svolgersi nel rispetto dei principi  di economicità, efficacia, tempestività e correttezza; l'affidamento deve altresì rispettare i  principi di libera concorrenza, parità di trattamento, non discriminazione, trasparenza,  proporzionalità, nonché quello di pubblicità con le modalità indicate nel presente codice.

1-bis. Nel rispetto della disciplina comunitaria in materia di appalti pubblici, al fine di favorire  l'accesso delle piccole e medie imprese, le stazioni appaltanti devono, ove possibile ed  economicamente conveniente, suddividere gli appalti in lotti funzionali. Nella determina a



## Page 11


### Text on Page 11

contrarre le stazioni appaltanti indicano la motivazione circa la mancata suddivisione  dell’appalto in lotti. I criteri di partecipazione alle gare devono essere tali da non escludere le  piccole e medie imprese.  (comma introdotto dall'art. 44, comma 7, legge n. 214 del 2011, poi così modificato dall'art. 1,  comma 2, legge n. 135 del 2012, poi dall'art. 26-bis, comma 1, legge n. 98 del 2013)

1-ter. La realizzazione delle grandi infrastrutture, ivi comprese quelle disciplinate dalla parte II,  titolo III, capo IV, nonché delle connesse opere integrative o compensative, deve garantire  modalità di coinvolgimento delle piccole e medie imprese.  (comma introdotto dall'art. 44, comma 7, legge n. 214 del 2011)

2. Il principio di economicità può essere subordinato, entro i limiti in cui sia espressamente  consentito dalle norme vigenti e dal presente codice, ai criteri, previsti dal bando, ispirati a  esigenze sociali, nonché alla tutela della salute e dell'ambiente e alla promozione dello sviluppo  sostenibile.

3. Per quanto non espressamente previsto nel presente codice, le procedure di affidamento e  le altre attività amministrative in materia di contratti pubblici si espletano nel rispetto delle  disposizioni sul procedimento amministrativo di cui alla legge 7 agosto 1990, n. 241, e  successive modificazioni e integrazioni.

4. Per quanto non espressamente previsto nel presente codice, l'attività contrattuale dei  soggetti di cui all'articolo 1 si svolge nel rispetto, altresì, delle disposizioni stabilite dal codice  civile.

Art. 3. Definizioni  (art. 1, dir. 2004/18; artt. 1, 2.1., dir. 2004/17; artt. 2, 19, legge n. 109/1994; artt. 1, 2, 9,  d.lgs. n. 358/1992; artt. 2, 3, 6, d.lgs. n. 157/1995; artt. 2, 7, 12, d.lgs. n. 158/1995; art. 19,  co. 4, d.lgs. n. 402/1998; art. 24, legge n. 62/2004)

1. Ai fini del presente codice si applicano le definizioni che seguono.

2. Il «codice» è il presente codice dei contratti pubblici di lavori, servizi, forniture.

3. I «contratti» o i «contratti pubblici» sono i contratti di appalto o di concessione aventi per  oggetto l'acquisizione di servizi, o di forniture, ovvero l'esecuzione di opere o lavori, posti in  essere dalle stazioni appaltanti, dagli enti aggiudicatori, dai soggetti aggiudicatori.

4. I «settori ordinari» dei contratti pubblici sono i settori diversi da quelli del gas, energia  termica, elettricità, acqua, trasporti, servizi postali, sfruttamento di area geografica, come  definiti dalla parte III del presente codice, in cui operano le stazioni appaltanti come definite  dal presente articolo.

5. I «settori speciali» dei contratti pubblici sono i settori del gas, energia termica, elettricità,  acqua, trasporti, servizi postali, sfruttamento di area geografica, come definiti dalla parte III  del presente codice.

6. Gli «appalti pubblici» sono i contratti a titolo oneroso, stipulati per iscritto tra una stazione  appaltante o un ente aggiudicatore e uno o più operatori economici, aventi per oggetto  l'esecuzione di lavori, la fornitura di prodotti, la prestazione di servizi come definiti dal  presente codice.

7. Gli «appalti pubblici di lavori» sono appalti pubblici aventi per oggetto l'esecuzione o,  congiuntamente, la progettazione esecutiva e l'esecuzione, ovvero, previa acquisizione in sede  di offerta del progetto definitivo, la progettazione esecutiva e l'esecuzione, relativamente a  lavori o opere rientranti nell'allegato I, oppure, limitatamente alle ipotesi di cui alla parte II,



## Page 12


### Text on Page 12

titolo III, capo IV, l'esecuzione, con qualsiasi mezzo, di un'opera rispondente alle esigenze  specificate dalla stazione appaltante o dall'ente aggiudicatore, sulla base del progetto  preliminare o definitivo posto a base di gara.   (comma così modificato dall'art. 2, comma 1, lettera a), d.lgs. n. 113 del 2007)

8. I «lavori» di cui all'allegato 1 comprendono le attività di costruzione, demolizione, recupero,  ristrutturazione, restauro, manutenzione, di opere. Per «opera» si intende il risultato di un  insieme di lavori, che di per sé esplichi una funzione economica o tecnica. Le opere  comprendono sia quelle che sono il risultato di un insieme di lavori edilizi o di genio civile, sia  quelle di presidio e difesa ambientale e di ingegneria naturalistica.   (comma così modificato dall'art. 1, comma 1, lettera a), d.lgs. n. 152 del 2008)

9. Gli «appalti pubblici di forniture» sono appalti pubblici diversi da quelli di lavori o di servizi,  aventi per oggetto l'acquisto, la locazione finanziaria, la locazione o l'acquisto a riscatto, con o  senza opzione per l'acquisto, di prodotti.

10. Gli «appalti pubblici di servizi» sono appalti pubblici diversi dagli appalti pubblici di lavori o  di forniture, aventi per oggetto la prestazione dei servizi di cui all'allegato II.

11. Le «concessioni di lavori pubblici» sono contratti a titolo oneroso, conclusi in forma scritta,  aventi ad oggetto, in conformità al presente codice, l'esecuzione, ovvero la progettazione  esecutiva e l'esecuzione, ovvero la progettazione definitiva, la progettazione esecutiva e  l'esecuzione di lavori pubblici o di pubblica utilità, e di lavori ad essi strutturalmente e  direttamente collegati, nonché la loro gestione funzionale ed economica, che presentano le  stesse caratteristiche di un appalto pubblico di lavori, ad eccezione del fatto che il corrispettivo  dei lavori consiste unicamente nel diritto di gestire l'opera o in tale diritto accompagnato da un  prezzo, in conformità al presente codice. La gestione funzionale ed economica può anche  riguardare, eventualmente in via anticipata, opere o parti di opere direttamente connesse a  quelle oggetto della concessione e da ricomprendere nella stessa.  (comma così modificato dall'art. 42, comma 2, lettera a), legge n. 214 del 2011)

12. La «concessione di servizi» è un contratto che presenta le stesse caratteristiche di un  appalto pubblico di servizi, ad eccezione del fatto che il corrispettivo della fornitura di servizi  consiste unicamente nel diritto di gestire i servizi o in tale diritto accompagnato da un prezzo,  in conformità all'articolo 30.

13. L'«accordo quadro» è un accordo concluso tra una o più stazioni appaltanti e uno o più  operatori economici e il cui scopo è quello di stabilire le clausole relative agli appalti da  aggiudicare durante un dato periodo, in particolare per quanto riguarda i prezzi e, se del caso,  le quantità previste.

14. Il «sistema dinamico di acquisizione» è un processo di acquisizione interamente  elettronico, per acquisti di uso corrente, le cui caratteristiche generalmente disponibili sul  mercato soddisfano le esigenze di una stazione appaltante, limitato nel tempo e aperto per  tutta la sua durata a qualsivoglia operatore economico che soddisfi i criteri di selezione e che  abbia presentato un'offerta indicativa conforme al capitolato d'oneri.

15. L'«asta elettronica» è un processo per fasi successive basato su un dispositivo elettronico  di presentazione di nuovi prezzi, modificati al ribasso, o di nuovi valori riguardanti taluni  elementi delle offerte, che interviene dopo una prima valutazione completa delle offerte  permettendo che la loro classificazione possa essere effettuata sulla base di un trattamento  automatico. Gli appalti di servizi e di lavori che hanno per oggetto prestazioni intellettuali,  come la progettazione di lavori, non possono essere oggetto di aste elettroniche.

15-bis. La «locazione finanziaria di opere pubbliche o di pubblica utilità» è il contratto avente  ad oggetto la prestazione di servizi finanziari e l’esecuzione di lavori.  (comma introdotto dall'art. 2, comma 1, lettera a), d.lgs. n. 152 del 2008)



## Page 13


### Text on Page 13

15-bis.1. Il «contratto di disponibilità» è il contratto mediante il quale sono affidate, a rischio e  a spesa dell’affidatario, la costruzione e la messa a disposizione a favore dell’amministrazione  aggiudicatrice di un’opera di proprietà privata destinata all’esercizio di un pubblico servizio, a  fronte di un corrispettivo. Si intende per messa a disposizione l’onere assunto a proprio rischio  dall’affidatario di assicurare all’amministrazione aggiudicatrice la costante fruibilità dell’opera,  nel rispetto dei parametri di funzionalità previsti dal contratto, garantendo allo scopo la  perfetta manutenzione e la risoluzione di tutti gli eventuali vizi, anche sopravvenuti.  (comma introdotto dall'art. 44, comma 1, lettera a), legge n. 27 del 2012)

15-ter. Ai fini del presente codice, i «contratti di partenariato pubblico privato» sono contratti  aventi per oggetto una o più prestazioni quali la progettazione, la costruzione, la gestione o la  manutenzione di un’opera pubblica o di pubblica utilità, oppure la fornitura di un servizio,  compreso in ogni caso il finanziamento totale o parziale a carico di privati, anche in forme  diverse, di tali prestazioni, con allocazione dei rischi ai sensi delle prescrizioni e degli indirizzi  comunitari vigenti. Rientrano, a titolo esemplificativo, tra i contratti di partenariato pubblico  privato la concessione di lavori, la concessione di servizi, la locazione finanziaria, il contratto di  disponibilità, l’affidamento di lavori mediante finanza di progetto, le società miste. Possono  rientrare altresì tra le operazioni di partenariato pubblico privato l’affidamento a contraente  generale ove il corrispettivo per la realizzazione dell’opera sia in tutto o in parte posticipato e  collegato alla disponibilità dell’opera per il committente o per utenti terzi. Fatti salvi gli obblighi  di comunicazione previsti dall’articolo 44, comma 1-bis del decreto-legge 31 dicembre 2007, n.  248, convertito, con modificazioni, dalla legge 28 febbraio 2008, n. 31, alle operazioni di  partenariato pubblico privato si applicano i contenuti delle decisioni Eurostat.  (comma introdotto dall'art. 2, comma 1, lettera a), d.lgs. n. 152 del 2008, poi dall'art. 44,  comma 1, lettera b), legge n. 27 del 2012)

16. I contratti «di rilevanza comunitaria» sono i contratti pubblici il cui valore stimato al netto  dell'imposta sul valore aggiunto (i.v.a.) è pari o superiore alle soglie di cui agli articoli 28, 32,  comma 1, lettera e), 91, 99, 196, 215, 235, e che non rientrino nel novero dei contratti  esclusi.

17. I contratti «sotto soglia» sono i contratti pubblici il cui valore stimato al netto dell'imposta  sul valore aggiunto (i.v.a.) è inferiore alle soglie di cui agli articoli 28, 32, comma 1, lettera e),  91, 99, 196, 215, 235, e che non rientrino nel novero dei contratti esclusi.

18. I «contratti esclusi» sono i contratti pubblici di cui alla parte I, titolo II, sottratti in tutto o  in parte alla disciplina del presente codice, e quelli non contemplati dal presente codice.

19. I termini «imprenditore», «fornitore» e «prestatore di servizi» designano una persona  fisica, o una persona giuridica, o un ente senza personalità giuridica, ivi compreso il gruppo  europeo di interesse economico (GEIE) costituito ai sensi del decreto legislativo 23 luglio 1991,  n. 240, che offra sul mercato, rispettivamente, la realizzazione di lavori o opere, la fornitura di  prodotti, la prestazione di servizi.

20. Il termine «raggruppamento temporaneo» designa un insieme di imprenditori, o fornitori, o  prestatori di servizi, costituito, anche mediante scrittura privata, allo scopo di partecipare alla  procedura di affidamento di uno specifico contratto pubblico, mediante presentazione di una  unica offerta.

21. Il termine «consorzio» si riferisce ai consorzi previsti dall'ordinamento, con o senza  personalità giuridica.

22. Il termine «operatore economico» comprende l'imprenditore, il fornitore e il prestatore di  servizi o un raggruppamento o consorzio di essi.

23. L'«offerente» è l'operatore economico che ha presentato un'offerta.



## Page 14


### Text on Page 14

24. Il «candidato» è l'operatore economico che ha chiesto di partecipare a una procedura  ristretta o negoziata o a un dialogo competitivo.

25. Le «amministrazioni aggiudicatrici» sono: le amministrazioni dello Stato; gli enti pubblici  territoriali; gli altri enti pubblici non economici; gli organismi di diritto pubblico; le associazioni,  unioni, consorzi, comunque denominati, costituiti da detti soggetti.

26. L'«organismo di diritto pubblico» è qualsiasi organismo, anche in forma societaria:

- istituito per soddisfare specificatamente esigenze di interesse generale, aventi carattere non  industriale o commerciale;   - dotato di personalità giuridica;   - la cui attività sia finanziata in modo maggioritario dallo Stato, dagli enti pubblici territoriali o  da altri organismi di diritto pubblico oppure la cui gestione sia soggetta al controllo di questi  ultimi oppure il cui organo d'amministrazione, di direzione o di vigilanza sia costituito da  membri dei quali più della metà è designata dallo Stato, dagli enti pubblici territoriali o da altri  organismi di diritto pubblico.

27. Gli elenchi, non tassativi, degli organismi e delle categorie di organismi di diritto pubblico  che soddisfano detti requisiti figurano nell'allegato III, al fine dell'applicazione delle disposizioni  delle parti I, II, IV e V.

28. Le «imprese pubbliche» sono le imprese su cui le amministrazioni aggiudicatrici possono  esercitare, direttamente o indirettamente, un'influenza dominante o perché ne sono  proprietarie, o perché vi hanno una partecipazione finanziaria, o in virtù delle norme che  disciplinano dette imprese. L'influenza dominante è presunta quando le amministrazioni  aggiudicatrici, direttamente o indirettamente, riguardo all'impresa, alternativamente o  cumulativamente:

a) detengono la maggioranza del capitale sottoscritto;   b) controllano la maggioranza dei voti cui danno diritto le azioni emesse dall'impresa;  c) hanno il diritto di nominare più della metà dei membri del consiglio di amministrazione, di  direzione o di vigilanza dell'impresa.

29. Gli «enti aggiudicatori» al fine dell'applicazione delle disposizioni delle parti I, III, IV e V  comprendono le amministrazioni aggiudicatrici, le imprese pubbliche, e i soggetti che, non  essendo amministrazioni aggiudicatrici o imprese pubbliche, operano in virtù di diritti speciali o  esclusivi concessi loro dall'autorità competente secondo le norme vigenti.

30. Gli elenchi, non limitativi, degli enti aggiudicatori ai fini dell'applicazione della parte III,  figurano nell'allegato VI.

31. Gli «altri soggetti aggiudicatori», ai fini della parte II, sono i soggetti privati tenuti  all'osservanza delle disposizioni del presente codice.

32. I «soggetti aggiudicatori», ai soli fini della parte II, titolo III, capo IV (lavori relativi a  infrastrutture strategiche e insediamenti produttivi), comprendono le amministrazioni  aggiudicatrici di cui al comma 25, gli enti aggiudicatori di cui al comma 29 nonché i diversi  soggetti pubblici o privati assegnatari dei fondi, di cui al citato capo IV.

33. L'espressione «stazione appaltante» (...) comprende le amministrazioni aggiudicatrici e gli  altri soggetti di cui all'articolo 32.

34. La «centrale di committenza» è un'amministrazione aggiudicatrice che:



## Page 15


### Text on Page 15

- acquista forniture o servizi destinati ad amministrazioni aggiudicatrici o altri enti  aggiudicatori,   o   - aggiudica appalti pubblici o conclude accordi quadro di lavori, forniture o servizi destinati ad  amministrazioni aggiudicatrici o altri enti aggiudicatori.

35. Il «profilo di committente» è il sito informatico di una stazione appaltante, su cui sono  pubblicati gli atti e le informazioni previsti dal presente codice, nonché dall'allegato X, punto 2.  Per i soggetti pubblici tenuti all'osservanza del decreto legislativo 7 marzo 2005, n. 82, il  profilo di committente è istituito nel rispetto delle previsioni di tali atti legislativi e successive  modificazioni, e delle relative norme di attuazione ed esecuzione.   (comma così modificato dall'art. 3 del d.lgs. n. 6 del 2007)

36. Le «procedure di affidamento» e l'«affidamento» comprendono sia l'affidamento di lavori,  servizi, o forniture, o incarichi di progettazione, mediante appalto, sia l'affidamento di lavori o  servizi mediante concessione, sia l'affidamento di concorsi di progettazione e di concorsi di  idee.

37. Le «procedure aperte» sono le procedure in cui ogni operatore economico interessato può  presentare un'offerta.

38. Le «procedure ristrette» sono le procedure alle quali ogni operatore economico può  chiedere di partecipare e in cui possono presentare un'offerta soltanto gli operatori economici  invitati dalle stazioni appaltanti, con le modalità stabilite dal presente codice.

39. Il «dialogo competitivo» è una procedura nella quale la stazione appaltante, in caso di  appalti particolarmente complessi, avvia un dialogo con i candidati ammessi a tale procedura,  al fine di elaborare una o più soluzioni atte a soddisfare le sue necessità e sulla base della  quale o delle quali i candidati selezionati saranno invitati a presentare le offerte; a tale  procedura qualsiasi operatore economico può chiedere di partecipare.

40. Le «procedure negoziate» sono le procedure in cui le stazioni appaltanti consultano gli  operatori economici da loro scelti e negoziano con uno o più di essi le condizioni dell'appalto. Il  cottimo fiduciario costituisce procedura negoziata.

41. I «concorsi di progettazione» sono le procedure intese a fornire alla stazione appaltante,  soprattutto nel settore della pianificazione territoriale, dell'urbanistica, dell'architettura,  dell'ingegneria o dell'elaborazione di dati, un piano o un progetto, selezionato da una  commissione giudicatrice in base ad una gara, con o senza assegnazione di premi.

42. I termini «scritto» o «per iscritto» designano un insieme di parole o cifre che può essere  letto, riprodotto e poi comunicato. Tale insieme può includere informazioni formate, trasmesse  e archiviate con mezzi elettronici.

43. Un «mezzo elettronico» è un mezzo che utilizza apparecchiature elettroniche di  elaborazione (compresa la compressione numerica) e di archiviazione dei dati e che utilizza la  diffusione, la trasmissione e la ricezione via filo, via radio, attraverso mezzi ottici o altri mezzi  elettromagnetici.

44. L'«Autorità» è l'Autorità per la vigilanza sui contratti pubblici di lavori, servizi e forniture, di  cui all'articolo 6.

45. L'«Osservatorio» è l'Osservatorio dei contratti pubblici relativi a lavori, servizi forniture di  cui all'articolo 7.



## Page 16


### Text on Page 16

46. L'«Accordo» è l'accordo sugli appalti pubblici stipulato nel quadro dei negoziati multilaterali  dell'Uruguay Round.

47. Il «regolamento» è il regolamento di esecuzione e attuazione del presente codice, di cui  all'articolo 5.

48. La «Commissione» è la Commissione della Comunità europea.

49. Il «Vocabolario comune per gli appalti», in appresso CPV («Common Procurement  Vocabulary»), designa la nomenclatura di riferimento per gli appalti pubblici adottata dal  regolamento (CE) n. 2195/2002, assicurando nel contempo la corrispondenza con le altre  nomenclature esistenti.

50. Nel caso di interpretazioni divergenti riguardo al campo di applicazione del presente codice  derivanti da eventuali discrepanze tra la nomenclatura CPV e la nomenclatura NACE di cui  all'allegato I o tra la nomenclatura CPV e la nomenclatura CPC (versione provvisoria) di cui  all'allegato II, avrà la prevalenza rispettivamente la nomenclatura NACE o la nomenclatura  CPC.

51. Ai fini dell'articolo 22 e dell'articolo 100 valgono le seguenti definizioni:

a) «rete pubblica di telecomunicazioni» è l'infrastruttura pubblica di telecomunicazioni che  consente la trasmissione di segnali tra punti terminali definiti della rete per mezzo di fili, onde  hertziane, mezzi ottici o altri mezzi elettromagnetici;   b) «punto terminale della rete» è l'insieme dei collegamenti fisici e delle specifiche tecniche di  accesso che fanno parte della rete pubblica di telecomunicazioni e sono necessari per avere  accesso a tale rete pubblica e comunicare efficacemente per mezzo di essa;  c) «servizi pubblici di telecomunicazioni» sono i servizi di telecomunicazioni della cui offerta gli  Stati membri hanno specificatamente affidato l'offerta, in particolare ad uno o più enti di  telecomunicazioni;   d) «servizi di telecomunicazioni» sono i servizi che consistono, totalmente o parzialmente,  nella trasmissione e nell'instradamento di segnali su una rete pubblica di telecomunicazioni  mediante procedimenti di telecomunicazioni, ad eccezione della radiodiffusione e della  televisione.

Art. 4. Competenze legislative di Stato, regioni e province autonome  (artt. 1, 3, legge n. 109/1994)

1. Le regioni e le province autonome di Trento e di Bolzano esercitano la potestà normativa  nelle materie oggetto del presente codice nel rispetto dei vincoli derivanti dall'ordinamento  comunitario e delle disposizioni relative a materie di competenza esclusiva dello Stato.

2. Relativamente alle materie oggetto di competenza concorrente, le regioni e le province  autonome di Trento e di Bolzano esercitano la potestà normativa nel rispetto dei principi  fondamentali contenuti nelle norme del presente codice, in particolare, in tema di  programmazione di lavori pubblici, approvazione dei progetti ai fini urbanistici ed espropriativi,  organizzazione amministrativa, compiti e requisiti del responsabile del procedimento, sicurezza  del lavoro.

3. Le regioni, nel rispetto dell'articolo 117, comma secondo, della Costituzione, non possono  prevedere una disciplina diversa da quella del presente codice in relazione:

alla qualificazione e selezione dei concorrenti;  alle procedure di affidamento, esclusi i profili di organizzazione amministrativa;   ai criteri di aggiudicazione;   al subappalto;   ai poteri di vigilanza sul mercato degli appalti affidati all'Autorità per la vigilanza sui contratti



## Page 17


### Text on Page 17

pubblici di lavori, servizi e forniture;   alle attività di progettazione e ai piani di sicurezza;   alla stipulazione e all'esecuzione dei contratti, ivi compresi direzione dell'esecuzione, direzione  dei lavori, contabilità e collaudo, ad eccezione dei profili di organizzazione e contabilità  amministrative;   al contenzioso.

Resta ferma la competenza esclusiva dello Stato a disciplinare i contratti relativi alla tutela dei  beni culturali, i contratti nel settore della difesa, i contratti segretati o che esigono particolari  misure di sicurezza relativi a lavori, servizi, forniture.

4. Nelle materie di competenza normativa regionale, concorrente o esclusiva, le disposizioni  del presente codice si applicano alle regioni nelle quali non sia ancora in vigore la normativa di  attuazione e perdono comunque efficacia a decorrere dalla data di entrata in vigore della  normativa di attuazione adottata da ciascuna regione.

5. Le regioni a statuto speciale e le province autonome di Trento e Bolzano adeguano la  propria legislazione secondo le disposizioni contenute negli statuti e nelle relative norme di  attuazione.

Art. 5. Regolamento e capitolati  (art. 3, legge n. 109/1994; art. 6, co. 9, legge n. 537/1993)

1. Lo Stato detta con regolamento la disciplina esecutiva e attuativa del presente codice in  relazione ai contratti pubblici di lavori, servizi e forniture di amministrazioni ed enti statali e,  limitatamente agli aspetti di cui all'articolo 4, comma 3, in relazione ai contratti di ogni altra  amministrazione o soggetto equiparato.   (regolamento generale emanato con d.P.R. n. 207 del 2010, in vigore dal 9 giugno 2011)

2. Il regolamento indica quali disposizioni, esecutive o attuative di disposizioni rientranti ai  sensi dell'articolo 4, comma 3, in ambiti di legislazione statale esclusiva, siano applicabili anche  alle regioni [e province autonome].  (comma dichiarato costituzionalmente illegittimo da Corte Cost. son sentenza n. 401 del 2007,  limitatamente alle parole «e provincie autonome»)

3. Fatto salvo il disposto dell'articolo 196 quanto al regolamento per i contratti del Ministero  della difesa, il regolamento di cui al comma 1 è adottato con decreto del Presidente della  Repubblica, previa deliberazione del Consiglio dei ministri, sentito il Consiglio di Stato, ai sensi  dell'articolo 17, comma 1, della legge 23 agosto 1988, n. 400.   (comma così modificato dall'art. 2 del d.lgs. n. 6 del 2007)

4. Il regolamento è adottato su proposta del Ministro delle infrastrutture, di concerto con i  Ministri delle politiche comunitarie, dell'ambiente, per i beni culturali e ambientali, delle attività  produttive, dell'economia e delle finanze, sentiti i Ministri interessati, e previo parere del  Consiglio superiore dei lavori pubblici. Sullo schema di regolamento il Consiglio di Stato  esprime parere entro quarantacinque giorni dalla data di trasmissione, decorsi i quali il  regolamento può essere emanato. Con la procedura di cui al presente comma si provvede  altresì alle successive modificazioni e integrazioni del regolamento.

5. Il regolamento, oltre alle materie per le quali è di volta in volta richiamato, detta le  disposizioni di attuazione ed esecuzione del presente codice, quanto a:

a) programmazione dei lavori pubblici;   b) rapporti funzionali tra i soggetti che concorrono alla realizzazione dei lavori, dei servizi e  delle forniture, e relative competenze;   c) competenze del responsabile del procedimento e sanzioni previste a suo carico;   d) progettazione dei lavori, servizi e forniture, con le annesse normative tecniche;



## Page 18


### Text on Page 18

e) forme di pubblicità e di conoscibilità degli atti procedimentali, nonché procedure di accesso a  tali atti;  f) modalità di istituzione e gestione del sito informatico presso l'Osservatorio;   g) requisiti soggettivi compresa la regolarità contributiva attestata dal documento unico, di cui  all'articolo 2, comma 2, del decreto-legge 25 settembre 2002, n. 210, convertito, con  modificazioni, dalla legge 22 novembre 2002, n. 266, certificazioni di qualità, nonché  qualificazione degli operatori economici, secondo i criteri stabiliti dal presente codice, anche  prevedendo misure incentivanti stabilite dalla legislazione vigente volte ad attenuare i costi  della qualificazione per le piccole e medie imprese;  (lettera così modificata dall'art. 2, comma 1, lettera b), e dall'art. 3, comma 1, lettera a),  d.lgs. n. 113 del 2007)  h) procedure di affidamento dei contratti, ivi compresi gli incarichi di progettazione, i concorsi  di progettazione e di idee, gli affidamenti in economia, i requisiti e le modalità di  funzionamento delle commissioni giudicatrici;   i) direzione dei lavori, servizi e forniture e attività di supporto tecnico-amministrativo;  l) procedure di esame delle proposte di variante;   m) ammontare delle penali, secondo l'importo dei contratti e cause che le determinano,  nonché modalità applicative;   n) quota subappaltabile dei lavori appartenenti alla categoria prevalente ai sensi dell'articolo  118;   o) norme riguardanti le attività necessarie per l'avvio dell'esecuzione dei contratti, e le  sospensioni disposte dal direttore dell'esecuzione o dal responsabile del procedimento;   p) modalità di corresponsione ai soggetti che eseguono il contratto di acconti in relazione allo  stato di avanzamento della esecuzione;   q) tenuta dei documenti contabili;  r) intervento sostitutivo della stazione appaltante in caso di inadempienza retributiva e  contributiva dell'appaltatore;  (lettera così sostituita dall'art. 3, comma 1, lettera b), d.lgs. n. 113 del 2007)  s) collaudo e attività di supporto tecnico-amministrativo, ivi comprese le ipotesi di collaudo  semplificato sulla base di apposite certificazioni di qualità, le ipotesi di collaudo in corso  d'opera, i termini per il collaudo, le condizioni di incompatibilità dei collaudatori, i criteri di  rotazione negli incarichi, i relativi compensi, i requisiti professionali secondo le caratteristiche  dei lavori;  s-bis) tutela dei diritti dei lavoratori, secondo quanto già previsto ai sensi del regolamento  recante capitolato generale di appalto dei lavori pubblici, approvato con decreto del Ministro  dei lavori pubblici 19 aprile 2000, n. 145.  (lettera aggiunta dall'art. 3, comma 1, lettera b), d.lgs. n. 113 del 2007)

6. Per assicurare la compatibilità con gli ordinamenti esteri delle procedure di affidamento ed  esecuzione dei lavori, servizi e forniture, eseguiti sul territorio dei rispettivi Stati esteri,  nell'ambito di attuazione della legge 26 febbraio 1987, n. 49, sulla cooperazione allo sviluppo,  nonché per lavori su immobili all'estero ad uso dell'amministrazione del Ministero degli affari  esteri, il regolamento, sentito il Ministero degli affari esteri, tiene conto della specialità delle  condizioni per la realizzazione di lavori, servizi e forniture, e delle procedure applicate in  materia dalle organizzazioni internazionali e dalla Unione europea.   (comma così modificato dall'art. 2, comma 1, lettera b), d.lgs. n. 152 del 2008)

7. Le stazioni appaltanti possono adottare capitolati, contenenti la disciplina di dettaglio e  tecnica della generalità dei propri contratti o di specifici contratti, nel rispetto del presente  codice e del regolamento di cui al comma 1. I capitolati menzionati nel bando o nell'invito  costituiscono parte integrante del contratto.

8. Per gli appalti di lavori delle amministrazioni aggiudicatrici statali è adottato il capitolato  generale, con decreto del Ministro delle infrastrutture, sentito il parere del Consiglio superiore  dei lavori pubblici, nel rispetto del presente codice e del regolamento di cui al comma 1. Tale  capitolato, menzionato nel bando o nell'invito, costituisce parte integrante del contratto.



## Page 19


### Text on Page 19

9. Il capitolato generale dei lavori pubblici di cui al comma 8 può essere richiamato nei bandi o  negli inviti da parte delle stazioni appaltanti diverse dalle amministrazioni aggiudicatrici statali.   (comma così modificato dall'art. 2, comma 1, lettera b), d.lgs. n. 113 del 2007)

Art. 6. Autorità per la vigilanza sui contratti pubblici di lavori, servizi e forniture  (art. 81.2, dir. 2004/18; art. 72.2, dir. 2004/17; art. 4, legge n. 109/1994; art. 25, co. 1,  lettera c), legge n. 62/2005)

1. L'Autorità per la vigilanza sui lavori pubblici, con sede in Roma, istituita dall'articolo 4 della  legge 11 febbraio 1994, n. 109, assume la denominazione di Autorità per la vigilanza sui  contratti pubblici di lavori, servizi e forniture.

2. L'Autorità è organo collegiale costituito da sette membri nominati con determinazione  adottata d'intesa dai Presidenti della Camera dei deputati e del Senato della Repubblica. I  membri dell'Autorità, al fine di garantire la pluralità delle esperienze e delle conoscenze, sono  scelti tra personalità che operano in settori tecnici, economici e giuridici con riconosciuta  professionalità. L'Autorità sceglie il presidente tra i propri componenti e stabilisce le norme sul  proprio funzionamento.   (comma così modificato dall'art. 2, comma 1, lettera c), d.lgs. n. 113 del 2007)

3. I membri dell'Autorità durano in carica sette anni fino all’approvazione della legge di riordino  delle autorità indipendenti e non possono essere confermati. Essi non possono esercitare, a  pena di decadenza, alcuna attività professionale o di consulenza, non possono essere  amministratori o dipendenti di enti pubblici o privati né ricoprire altri uffici pubblici di qualsiasi  natura o rivestire cariche pubbliche elettive o cariche nei partiti politici. I dipendenti pubblici,  secondo gli ordinamenti di appartenenza, sono collocati fuori ruolo o in aspettativa per l'intera  durata del mandato. Con decreto del Presidente del Consiglio dei ministri, su proposta del  Ministro dell'economia e delle finanze, è determinato il trattamento economico spettante ai  membri dell'Autorità.   (comma così modificato dall'art. 2, comma 1, lettera c), d.lgs. n. 152 del 2008)

4. L'Autorità è connotata da indipendenza funzionale, di giudizio e di valutazione e da  autonomia organizzativa.

5. L'Autorità vigila sui contratti pubblici, anche di interesse regionale, di lavori, servizi e  forniture nei settori ordinari e nei settori speciali, nonché, nei limiti stabiliti dal presente codice,  sui contratti pubblici di lavori, servizi e forniture esclusi dall'ambito di applicazione del presente  codice, al fine di garantire l'osservanza dei principi di cui all'articolo 2 e, segnatamente, il  rispetto dei principi di correttezza e trasparenza delle procedure di scelta del contraente, di  tutela delle piccole e medie imprese attraverso adeguata suddivisione degli affidamenti in lotti  funzionali e di economica ed efficiente esecuzione dei contratti, nonché il rispetto delle regole  della concorrenza nelle singole procedure di gara.   (comma così modificato dall'art. 26-bis, comma 2, legge n. 98 del 2013)

6. Sono fatte salve le competenze delle altre Autorità amministrative indipendenti.

7. Oltre a svolgere i compiti espressamente previsti da altre norme, l'Autorità:

a) vigila sull'osservanza della disciplina legislativa e regolamentare vigente, verificando, anche  con indagini campionarie, la regolarità delle procedure di affidamento;   b) vigila sui contratti di lavori, servizi, forniture, esclusi in tutto o in parte dall'ambito di  applicazione del presente codice, verificando, con riferimento alle concrete fattispecie  contrattuali, la legittimità della sottrazione al presente codice e il rispetto dei principi relativi ai  contratti esclusi; non sono soggetti a obblighi di comunicazione all'Osservatorio né a vigilanza  dell'Autorità i contratti di cui agli articoli 16, 17, 18;  c) vigila affinché sia assicurata l'economicità di esecuzione dei contratti pubblici;   d) accerta che dall'esecuzione dei contratti non sia derivato pregiudizio per il pubblico erario;



## Page 20


### Text on Page 20

e) segnala al Governo e al Parlamento, con apposita comunicazione, fenomeni particolarmente  gravi di inosservanza o di applicazione distorta della normativa sui contratti pubblici;   f) formula al Governo proposte in ordine alle modifiche occorrenti in relazione alla legislazione  che disciplina i contratti pubblici di lavori, servizi, forniture;   g) formula al Ministro delle infrastrutture proposte per la revisione del regolamento;   h) predispone e invia al Governo e al Parlamento una relazione annuale nella quale si  evidenziano le disfunzioni riscontrate nel settore dei contratti pubblici con particolare  riferimento:

h.1) alla frequenza del ricorso a procedure non concorsuali;   h.2) alla inadeguatezza della pubblicità degli atti;  h.3) allo scostamento dai costi standardizzati di cui all'articolo 7;   h.4) alla frequenza del ricorso a sospensioni dell'esecuzione o a varianti in corso di esecuzione;   h.5) al mancato o tardivo adempimento degli obblighi nei confronti dei concessionari e degli  appaltatori;  h.6) allo sviluppo anomalo del contenzioso;

i) sovrintende all'attività dell'Osservatorio di cui all'articolo 7;  l) esercita i poteri sanzionatori ad essa attribuiti;   m) vigila sul sistema di qualificazione, con le modalità stabilite dal regolamento di cui  all'articolo 5; nell'esercizio di tale vigilanza l'Autorità può annullare, in caso di constatata  inerzia degli organismi di attestazione, le attestazioni rilasciate in difetto dei presupposti  stabiliti dalle norme vigenti, nonché sospendere, in via cautelare, dette attestazioni;   n) su iniziativa della stazione appaltante e di una o più delle altre parti, esprime parere non  vincolante relativamente a questioni insorte durante lo svolgimento delle procedure di gara,  eventualmente formulando una ipotesi di soluzione; si applica l'articolo 1, comma 67, terzo  periodo, della legge 23 dicembre 2005, n. 266;   o) svolge i compiti previsti dall'articolo 1, comma 67, legge 23 dicembre 2005, n. 266.

8. Quando all'Autorità è attribuita la competenza ad irrogare sanzioni pecuniarie, le stesse, nei  limiti edittali, sono commisurate al valore del contratto pubblico cui le violazioni si riferiscono.  Sono fatte salve le diverse sanzioni previste dalle norme vigenti. I provvedimenti dell'Autorità  devono prevedere il termine di pagamento della sanzione. La riscossione della sanzione  avviene mediante iscrizione a ruolo.

9. Nell'ambito della propria attività l'Autorità può:

a) richiedere alle stazioni appaltanti, agli operatori economici esecutori dei contratti, alle SOA,  nonché ad ogni altra pubblica amministrazione e ad ogni ente, anche regionale, operatore  economico o persona fisica che ne sia in possesso, documenti, informazioni e chiarimenti  relativamente ai lavori, servizi e forniture pubblici, in corso o da iniziare, al conferimento di  incarichi di progettazione, agli affidamenti;  (lettera così modificata dall'art. 2, comma 1, lettera c), d.lgs. n. 152 del 2008)  b) disporre ispezioni, anche su richiesta motivata di chiunque ne abbia interesse, avvalendosi  anche della collaborazione di altri organi dello Stato;   c) disporre perizie e analisi economiche e statistiche nonché la consultazione di esperti in  ordine a qualsiasi elemento rilevante ai fini dell'istruttoria;   d) avvalersi del Corpo della Guardia di Finanza, che esegue le verifiche e gli accertamenti  richiesti agendo con i poteri di indagine ad esso attribuiti ai fini degli accertamenti relativi  all'imposta sul valore aggiunto e alle imposte sui redditi. Tutte le notizie, le informazioni e i  dati acquisiti dalla Guardia di Finanza nello svolgimento di tali attività sono comunicati  all'Autorità.

10. Tutte le notizie, le informazioni o i dati riguardanti gli operatori economici oggetto di  istruttoria da parte dell'Autorità sono tutelati, sino alla conclusione dell'istruttoria medesima,  dal segreto di ufficio anche nei riguardi delle pubbliche amministrazioni. I funzionari



## Page 21


### Text on Page 21

dell'Autorità, nell'esercizio delle loro funzioni, sono pubblici ufficiali. Essi sono vincolati dal  segreto d'ufficio.

11. Con provvedimento dell'Autorità, i soggetti ai quali è richiesto di fornire gli elementi di cui  al comma 9 sono sottoposti alla sanzione amministrativa pecuniaria fino a euro 25.822 se  rifiutano od omettono, senza giustificato motivo, di fornire le informazioni o di esibire i  documenti, ovvero alla sanzione amministrativa pecuniaria fino a euro 51.545 se forniscono  informazioni od esibiscono documenti non veritieri. Le stesse sanzioni si applicano agli  operatori economici che non ottemperano alla richiesta della stazione appaltante o dell'ente  aggiudicatore di comprovare il possesso dei requisiti di partecipazione alla procedura di  affidamento, nonché agli operatori economici che forniscono dati o documenti non veritieri,  circa il possesso dei requisiti di qualificazione, alle stazioni appaltanti o agli enti aggiudicatori o  agli organismi di attestazione.

12. Qualora i soggetti ai quali è richiesto di fornire gli elementi di cui al comma 9 appartengano  alle pubbliche amministrazioni, si applicano le sanzioni disciplinari previste dai rispettivi  ordinamenti. Il procedimento disciplinare è instaurato dall'amministrazione competente su  segnalazione dell'Autorità e il relativo esito va comunicato all'Autorità medesima.

13. Qualora accerti l'esistenza di irregolarità, l'Autorità trasmette gli atti e i propri rilievi agli  organi di controllo e, se le irregolarità hanno rilevanza penale, agli organi giurisdizionali  competenti. Qualora l'Autorità accerti che dalla esecuzione dei contratti pubblici derivi  pregiudizio per il pubblico erario, gli atti e i rilievi sono trasmessi anche ai soggetti interessati e  alla procura generale della Corte dei conti.

Art. 6-bis. Banca dati nazionale dei contratti pubblici  (articolo introdotto dall'art. 20, comma 1, lettera a), legge n. 35 del 2012)

1. Dal 1° luglio 2014, la documentazione comprovante il possesso dei requisiti di carattere  generale, tecnico-organizzativo ed economico-finanziario per la partecipazione alle procedure  disciplinate dal presente Codice è acquisita esclusivamente attraverso la Banca dati nazionale  dei contratti pubblici, istituita presso l'Autorità dall'articolo 62-bis del decreto legislativo 7  marzo 2005, n. 82, della quale fanno parte i dati previsti dall'articolo 7 del presente codice.   (comma così modificato dall'art. 2, comma 13-sexies, legge n. 125 del 2013; termine differito  al 1° luglio 2014 dall'art. 9, comma 15-ter, legge n. 15 del 2014)

2. Per le finalità di cui al comma 1, l'Autorità stabilisce con propria deliberazione, i dati  concernenti la partecipazione alle gare e la valutazione delle offerte in relazione ai quali è  obbligatoria l'inclusione della documentazione nella Banca dati, nonché i termini e le regole  tecniche per l'acquisizione, l'aggiornamento e la consultazione dei predetti dati contenuti nella  Banca dati.

3. Le stazioni appaltanti e gli enti aggiudicatori verificano il possesso dei requisiti di cui al  comma 1 esclusivamente tramite la Banca dati nazionale dei contratti pubblici. Ove la  disciplina di gara richieda il possesso di requisiti economico finanziari o tecnico organizzativi  diversi da quelli di cui è prevista l'inclusione nella Banca dati ai sensi del comma 2, il possesso  di tali requisiti è verificato dalle stazioni appaltanti mediante l'applicazione delle disposizioni  previste dal presente codice e dal regolamento di cui all'articolo 5 in materia di verifica del  possesso dei requisiti.

4. A tal fine, i soggetti pubblici e privati che detengono i dati e la documentazione relativi ai  requisiti di cui al comma 1 sono tenuti a metterli a disposizione dell'Autorità entro i termini e  secondo le modalità previste dalla stessa Autorità. Con le medesime modalità, gli operatori  economici sono tenuti altresì ad integrare i dati di cui al comma 1, contenuti nella Banca dati  nazionale dei contratti pubblici.



## Page 22


### Text on Page 22

5. Fino alla data di cui al comma 1, le stazioni appaltanti e gli enti aggiudicatori verificano il  possesso dei requisiti secondo le modalità previste dalla normativa vigente.

6. Per i dati scambiati a fini istituzionali con la banca dati unitaria delle amministrazioni  pubbliche istituita dall'articolo 13 della legge 31 dicembre 2009, n. 196, non si applica l'articolo  6, comma 10, del presente decreto.

Art. 7. Osservatorio dei contratti pubblici relativi a lavori, servizi e forniture   (art. 6, commi 5 - 8, legge n. 537/1993; Art. 4, legge n. 109/1994; art. 13, d.P.R. n.  573/1994)

1. Nell'ambito dell'Autorità opera l'Osservatorio dei contratti pubblici relativi a lavori, servizi e  forniture, composto da una sezione centrale e da sezioni regionali aventi sede presso le regioni  e le province autonome. I modi e i protocolli della articolazione regionale sono definiti  dall'Autorità di concerto con la Conferenza permanente per i rapporti tra lo Stato, le regioni e  le province autonome di Trento e di Bolzano.

2. Sono fatte salve le competenze del Nucleo tecnico di valutazione e verifica degli investimenti  pubblici di cui all'articolo 3, comma 5, del decreto legislativo 5 dicembre 1997, n. 430.

3. L'Osservatorio, in collaborazione con il CNIPA, opera mediante procedure informatiche, sulla  base di apposite convenzioni, anche attraverso collegamento con gli analoghi sistemi della  Ragioneria generale dello Stato, del Ministero del lavoro e della previdenza sociale e degli altri  Ministeri interessati, dell'Istituto nazionale di statistica (ISTAT), dell'Istituto nazionale della  previdenza sociale (INPS), dell'Istituto nazionale per l'assicurazione contro gli infortuni sul  lavoro (INAIL), delle regioni, dell'Unione province d'Italia (UPI), dell'Associazione nazionale  comuni italiani (ANCI), delle camere di commercio, industria, artigianato e agricoltura e delle  casse edili, della CONSIP.   (comma così modificato dall'art. 3, comma 1, lettera c), d.lgs. n. 113 del 2007)

4. La sezione centrale dell'Osservatorio si avvale delle sezioni regionali competenti per  territorio, per l'acquisizione delle informazioni necessarie allo svolgimento dei seguenti compiti,  oltre a quelli previsti da altre norme:  (alinea così modificato dall'art. 1, comma 1, lettera a), d.lgs. n. 113 del 2007)

a) provvede alla raccolta e alla elaborazione dei dati informativi concernenti i contratti pubblici  su tutto il territorio nazionale e, in particolare, di quelli concernenti i bandi e gli avvisi di gara,  le aggiudicazioni e gli affidamenti, le imprese partecipanti, l'impiego della mano d'opera e le  relative norme di sicurezza, i costi e gli scostamenti rispetto a quelli preventivati, i tempi di  esecuzione e le modalità di attuazione degli interventi, i ritardi e le disfunzioni;  b) determina annualmente costi standardizzati per tipo di lavoro in relazione a specifiche aree  territoriali, facendone oggetto di una specifica pubblicazione sulla Gazzetta Ufficiale;   c) determina annualmente costi standardizzati per tipo di servizio e fornitura in relazione a  specifiche aree territoriali, facendone oggetto di una specifica pubblicazione, avvalendosi dei  dati forniti dall'ISTAT, e tenendo conto dei parametri qualità prezzo di cui alle convenzioni  stipulate dalla CONSIP, ai sensi dell'articolo 26, legge 23 dicembre 1999, n. 488;   d) pubblica annualmente per estremi i programmi triennali dei lavori pubblici predisposti dalle  amministrazioni aggiudicatrici, nonché l'elenco dei contratti pubblici affidati;   (lettera così modificata dall'art. 2, comma 1, lettera d), d.lgs. n. 152 del 2008)  e) promuove la realizzazione di un collegamento informatico con le stazioni appaltanti, nonché  con le regioni, al fine di acquisire informazioni in tempo reale sui contratti pubblici;   f) garantisce l'accesso generalizzato, anche per via informatica, ai dati raccolti e alle relative  elaborazioni;   g) adempie agli oneri di pubblicità e di conoscibilità richiesti dall'Autorità;  h) favorisce la formazione di archivi di settore, in particolare in materia contrattuale, e la  formulazione di tipologie unitarie da mettere a disposizione dei soggetti interessati;   i) gestisce il proprio sito informatico;



## Page 23


### Text on Page 23

l) cura l'elaborazione dei prospetti statistici di cui all'articolo 250 (contenuto del prospetto  statistico per i contratti pubblici di lavori, forniture e servizi di rilevanza comunitaria) e di cui  all'articolo 251 (contenuto del prospetto statistico per i contratti pubblici di lavori, forniture e  servizi nei settori di gas, energia termica, elettricità, acqua, trasporti, servizi postali,  sfruttamento di area geografica).

5. Al fine della determinazione dei costi standardizzati di cui al comma 4, lettera c), l'ISTAT,  avvalendosi, ove necessario, delle Camere di commercio, cura la rilevazione e la elaborazione  dei prezzi di mercato dei principali beni e servizi acquisiti dalle amministrazioni aggiudicatrici,  provvedendo alla comparazione, su base statistica, tra questi ultimi e i prezzi di mercato. Gli  elenchi dei prezzi rilevati sono pubblicati nella Gazzetta Ufficiale della Repubblica italiana, con  cadenza almeno semestrale, entro il 30 giugno e il 31 dicembre. Per i prodotti e servizi  informatici, laddove la natura delle prestazioni consenta la rilevazione di prezzi di mercato,  dette rilevazioni sono operate dall'ISTAT di concerto con il Centro nazionale per l'informatica  nella pubblica amministrazione di cui al decreto legislativo 12 febbraio 1993, n. 39.

5-bis. Nella determinazione dei costi standardizzati, di cui al comma 4, lettere b) e c), si tiene  conto del costo del lavoro determinato dal Ministero del lavoro e della previdenza sociale,  secondo quanto previsto dall'articolo 87, comma 2, lettera g).  (comma introdotto dall'art. 3, comma 1, lettera d), d.lgs. n. 113 del 2007)

6. Il Ministro dell'economia e delle finanze, di intesa con quello per la funzione pubblica,  assicura lo svolgimento delle attività di cui al comma 5, definendo modalità, tempi e  responsabilità per la loro realizzazione. Il Ministro dell'economia e delle finanze vigila sul  rispetto da parte delle amministrazioni aggiudicatrici degli obblighi, dei criteri e dei tempi per  la rilevazione dei prezzi corrisposti e, in sede di concerto per la presentazione al Parlamento  del disegno di legge recante il bilancio di previsione dello Stato, può proporre riduzioni da  apportare agli stanziamenti di bilancio delle amministrazioni inadempienti.

7. In relazione alle attività, agli aspetti e alle componenti peculiari dei lavori, servizi e forniture  concernenti i beni sottoposti alle disposizioni della parte seconda del decreto legislativo 22  gennaio 2004, n. 42, i compiti di cui alle lettere a), b) e c) del comma 4 sono svolti dalla  sezione centrale dell'Osservatorio, su comunicazione del soprintendente per i beni ambientali e  architettonici avente sede nel capoluogo di regione, da effettuare per il tramite della sezione  regionale dell'Osservatorio.

8. Le stazioni appaltanti e gli enti aggiudicatori sono tenuti a comunicare all'Osservatorio, per  contratti di importo superiore a 50.000 euro:  (importo ridotto da 150.000 a 50.000 euro dall'art. 8, comma 2-bis, legge n. 94 del 2012)

a) entro trenta giorni dalla data dell'aggiudicazione definitiva o di definizione della procedura  negoziata, i dati concernenti il contenuto dei bandi, con specificazione dell’eventuale  suddivisione in lotti ai sensi dell’articolo 2, comma 1-bis, dei verbali di gara, i soggetti invitati,  l'importo di aggiudicazione, il nominativo dell'affidatario e del progettista;   (lettera così modificata dall'art. 2, comma 1, lettera d), d.lgs. n. 113 del 2007, poi dall'art. 26- bis, comma 3, legge n. 98 del 2013)  b) limitatamente ai settori ordinari, entro sessanta giorni dalla data del loro compimento ed  effettuazione, l'inizio, gli stati di avanzamento e l'ultimazione dei lavori, servizi, forniture,  l'effettuazione del collaudo, l'importo finale. Per gli appalti di importo inferiore a 500.000 euro  non è necessaria la comunicazione dell'emissione degli stati di avanzamento. Le norme del  presente comma non si applicano ai contratti di cui agli articoli 19, 20, 21, 22, 23, 24, 25, 26,  per i quali le stazioni appaltanti e gli enti aggiudicatori trasmettono all'Autorità, entro il 31  gennaio di ciascun anno, una relazione contenente il numero e i dati essenziali relativi a detti  contratti affidati nell'anno precedente. Il soggetto che ometta, senza giustificato motivo, di  fornire i dati richiesti è sottoposto, con provvedimento dell'Autorità, alla sanzione  amministrativa del pagamento di una somma fino a euro 25.822. La sanzione è elevata fino a  euro 51.545 se sono forniti dati non veritieri.



## Page 24


### Text on Page 24

9. I dati di cui al comma 8, relativi ai lavori di interesse regionale, provinciale e comunale,  sono comunicati alle sezioni regionali dell'Osservatorio che li trasmettono alla sezione centrale.

10. É istituito il casellario informatico dei contratti pubblici di lavori, servizi e forniture presso  l’Osservatorio. Il regolamento di cui all'articolo 5 disciplina il casellario informatico dei contratti  pubblici di lavori, servizi e forniture, nonché le modalità di funzionamento del sito informatico  presso l'Osservatorio, prevedendo archivi differenziati per i bandi, gli avvisi e gli estremi dei  programmi non ancora scaduti e per atti scaduti, stabilendo altresì il termine massimo di  conservazione degli atti nell'archivio degli atti scaduti, nonché un archivio per la pubblicazione  di massime tratte da decisioni giurisdizionali e lodi arbitrali.   (comma così modificato dall'art. 2, comma 1, lettera d), d.lgs. n. 152 del 2008)

Art. 8. Disposizioni in materia di organizzazione e di personale dell'Autorità e norme  finanziarie  (art. 5, legge n. 109/1994; artt. da 3 a 6, d.P.R. n. 554/1999)

1. L'Autorità si dota, nei modi previsti dal proprio ordinamento, di forme e metodi di  organizzazione e di analisi dell'impatto della normazione per l'emanazione di atti di  competenza e, in particolare, di atti amministrativi generali, di programmazione o  pianificazione. Al fine di migliorare la qualità dei propri atti, l'Autorità utilizza metodi di  consultazione preventiva, consistenti nel dare preventivamente notizia del progetto di atto e  nel consentire agli interessati di far pervenire le proprie osservazioni, da valutare  motivatamente.

2. L'Autorità, nell'ambito della sua autonomia organizzativa, disciplina con uno o più  regolamenti la propria organizzazione e il proprio funzionamento, i bilanci, i rendiconti e la  gestione delle spese nei limiti delle proprie risorse, anche in deroga alle disposizioni sulla  contabilità generale dello Stato, l'accesso ai documenti amministrativi, le modalità di esercizio  della vigilanza e i procedimenti sanzionatori di sua competenza.

3. Il regolamento dell'Autorità, nella disciplina dell'esercizio della funzione di vigilanza prevede:

a) il termine congruo entro cui i destinatari di una richiesta dell'Autorità devono inviare i dati  richiesti;   b) la possibilità che l'Autorità invii propri funzionari nella sede di amministrazioni e soggetti  aggiudicatori, e operatori economici, al fine di acquisire dati, notizie, documenti, chiarimenti;   c) la possibilità che l'Autorità convochi, con preavviso e indicazione specifica dell'oggetto, i  rappresentanti di amministrazioni e soggetti aggiudicatori, operatori economici, SOA, o altri  soggetti che ritenga necessario o opportuno sentire;   d) le modalità di svolgimento dell'istruttoria nel rispetto dei principi di cui alla legge 7 agosto  1990, n. 241;   e) le forme di comunicazione degli atti, idonee a garantire la data certa della piena  conoscenza.

4. Il regolamento dell'Autorità disciplina l'esercizio del potere sanzionatorio da parte  dell'Autorità nel rispetto dei principi della tempestiva comunicazione dell'apertura  dell'istruttoria, della contestazione degli addebiti, del termine a difesa, del contraddittorio,  della motivazione, proporzionalità e adeguatezza della sanzione, della comunicazione  tempestiva con forme idonee ad assicurare la data certa della piena conoscenza del  provvedimento, del rispetto degli obblighi di riservatezza previsti dalle norme vigenti.

5. Le delibere dell'Autorità, ove riguardino questioni di interesse generale o la soluzione di  questioni di massima, sono pubblicate sulla Gazzetta Ufficiale della Repubblica italiana e sul  sito informatico dell'Autorità.



## Page 25


### Text on Page 25

6. Con decreto del Presidente del Consiglio dei ministri, su proposta dell'Autorità, è istituito un  apposito ruolo del personale dipendente dall'Autorità, determinato tenendo conto delle funzioni  assegnate all'Autorità e delle risorse disponibili.

7. Il regolamento del personale reca anche la pianta organica, con distribuzione del personale  in ruolo tra i vari servizi.

8. Al personale dell'Autorità, tenuto conto dei principi di autonomia organizzativa di cui al  comma 2, si applica il decreto legislativo 30 marzo 2001, n. 165.

9. Al personale dell'Autorità è fatto divieto di assumere altro impiego od incarico, nonché di  esercitare attività professionale, commerciale e industriale.

10. L'Autorità può avvalersi, senza nuovi o maggiori oneri a carico della finanza pubblica, di  personale proveniente da altre amministrazioni in posizione di comando, distacco, fuori ruolo  ove previsto dagli ordinamenti di appartenenza.

11. La gestione finanziaria si svolge in base al bilancio di previsione approvato dall'Autorità  entro il 31 dicembre dell'anno precedente a quello cui il bilancio si riferisce. Il contenuto e la  struttura del bilancio di previsione, il quale deve comunque contenere le spese indicate entro i  limiti delle entrate previste, sono stabiliti dal regolamento di cui al comma 2, che disciplina  anche le modalità per le eventuali variazioni. Il rendiconto della gestione finanziaria, approvato  entro il 30 aprile dell'anno successivo, è soggetto al controllo della Corte dei conti. Il bilancio  preventivo e il rendiconto della gestione finanziaria sono pubblicati nella Gazzetta Ufficiale della  Repubblica italiana.

12. All'attuazione dei nuovi compiti previsti dagli articoli 6, 7, e 8, l'Autorità fa fronte senza  nuovi e maggiori oneri a carico del bilancio dello Stato, ai sensi dell'articolo 1, comma 67, della  legge 23 dicembre 2005, n. 266.

Art. 9. Sportello dei contratti pubblici relativi a lavori, servizi e forniture  (art. 27, dir. 2004/18; art. 39, dir. 2004/17)

1. Le stazioni appaltanti possono istituire un ufficio, denominato «sportello dei contratti  pubblici relativi a lavori, servizi, forniture», con il compito di:

a) fornire ai candidati e agli offerenti, e ai soggetti che intendono presentare una candidatura o  un'offerta, informazioni relative alle norme vigenti nel luogo di affidamento e di esecuzione del  contratto, inerenti agli obblighi fiscali, alla tutela dell'ambiente, alle disposizioni in materia di  sicurezza e condizioni di lavoro, nonché a tutte le altre norme che devono essere rispettate  nell'esecuzione del contratto;   b) fornire ai candidati la documentazione utile per la presentazione delle candidature e delle  offerte, in conformità alle norme del presente codice.

2. Le informazioni possono essere fornite anche per via telematica in conformità alle norme  vigenti che disciplinano l'uso delle tecnologie informatiche da parte delle amministrazioni  aggiudicatrici. Per i soggetti pubblici tenuti all'osservanza del decreto legislativo 7 marzo 2005,  n. 82 (codice dell'amministrazione digitale), il funzionamento telematico dello sportello è  disciplinato nel rispetto delle previsioni di tali atti legislativi e successive modificazioni, e delle  relative norme di attuazione ed esecuzione.   (comma così modificato dall'art. 3 del d.lgs. n. 6 del 2007)

3. L'istituzione di detto sportello avviene senza oneri aggiuntivi per il bilancio delle  amministrazioni aggiudicatrici e degli enti aggiudicatori che sono soggetti pubblici.



## Page 26


### Text on Page 26

4. I compiti dello sportello possono anche essere affidati ad un ufficio già esistente, sempre nel  rispetto del comma 2.

5. Le informazioni di cui al comma 1 vengono fornite verso un corrispettivo destinato a coprire  il costo del servizio fornito dallo sportello, e che viene fissato dai soggetti che istituiscono lo  sportello medesimo.

6. Le stazioni appaltanti che abbiano istituito lo sportello di cui al comma 1 o ne abbiano  attribuito i compiti ad un ufficio già esistente indicano nel bando o nel capitolato lo sportello o  l'ufficio a cui possono essere chieste le informazioni di cui al comma 1, precisando altresì il  costo del servizio.

Art. 10. Responsabile delle procedure di affidamento e di esecuzione dei contratti  pubblici di lavori, servizi e forniture.  (artt. 4, 5, 6, legge n. 241/1990; art. 6, co. 12, legge n. 537/1993; art. 7, legge n. 109/1994;  art. 7, d.P.R. n. 554/1999)

1. Per ogni singolo intervento da realizzarsi mediante un contratto pubblico, le amministrazioni  aggiudicatrici nominano, ai sensi della legge 7 agosto 1990, n. 241, un responsabile del  procedimento, unico per le fasi della progettazione, dell'affidamento, dell'esecuzione.

2. Il responsabile del procedimento svolge tutti i compiti relativi alle procedure di affidamento  previste dal presente codice, ivi compresi gli affidamenti in economia, e alla vigilanza sulla  corretta esecuzione dei contratti, che non siano specificamente attribuiti ad altri organi o  soggetti.

3. In particolare, il responsabile del procedimento, oltre ai compiti specificamente previsti da  altre disposizioni del presente codice:

a) formula proposte e fornisce dati e informazioni al fine della predisposizione del programma  triennale dei lavori pubblici e dei relativi aggiornamenti annuali, nonché al fine della  predisposizione di ogni altro atto di programmazione di contratti pubblici di servizi e di  forniture, e della predisposizione dell'avviso di preinformazione;   b) cura, in ciascuna fase di attuazione degli interventi, il controllo sui livelli di prestazione, di  qualità e di prezzo determinati in coerenza alla copertura finanziaria e ai tempi di realizzazione  dei programmi;   c) cura il corretto e razionale svolgimento delle procedure;   d) segnala eventuali disfunzioni, impedimenti, ritardi nell'attuazione degli interventi;   e) accerta la libera disponibilità di aree e immobili necessari;   f) fornisce all'amministrazione aggiudicatrice i dati e le informazioni relativi alle principali fasi di  svolgimento dell'attuazione dell'intervento, necessari per l'attività di coordinamento, indirizzo e  controllo di sua competenza;   g) propone all'amministrazione aggiudicatrice la conclusione di un accordo di programma, ai  sensi delle norme vigenti, quando si rende necessaria l'azione integrata e coordinata di diverse  amministrazioni;   h) propone l'indizione, o, ove competente, indice la conferenza di servizi, ai sensi della legge 7  agosto 1990, n. 241, quando sia necessario o utile per l'acquisizione di intese, pareri,  concessioni, autorizzazioni, permessi, licenze, nulla osta, assensi, comunque denominati.

4. Il regolamento individua gli eventuali altri compiti del responsabile del procedimento,  coordinando con essi i compiti del direttore dell'esecuzione del contratto e del direttore dei  lavori, nonché dei coordinatori in materia di salute e di sicurezza durante la progettazione e  durante l'esecuzione, previsti dal decreto legislativo 14 agosto 1996, n. 494 (ora decreto  legislativo n. 81 del 2008) e dalle altre norme vigenti.

5. Il responsabile del procedimento deve possedere titolo di studio e competenza adeguati in  relazione ai compiti per cui è nominato. Per i lavori e i servizi attinenti all'ingegneria e



## Page 27


### Text on Page 27

all'architettura deve essere un tecnico. Per le amministrazioni aggiudicatrici deve essere un  dipendente di ruolo. In caso di accertata carenza di dipendenti di ruolo in possesso di  professionalità adeguate, le amministrazioni aggiudicatrici nominano il responsabile del  procedimento tra i propri dipendenti in servizio.  (comma così modificato dall'art. 2 del d.lgs. n. 6 del 2007)

6. Il regolamento determina i requisiti di professionalità richiesti al responsabile del  procedimento; per i lavori determina l'importo massimo e la tipologia, per i quali il  responsabile del procedimento può coincidere con il progettista. Le ipotesi di coincidenza tra  responsabile del procedimento e direttore dell'esecuzione del contratto sono stabilite dal  regolamento, in conformità all'articolo 119.

7. Nel caso in cui l'organico delle amministrazioni aggiudicatrici presenti carenze accertate o in  esso non sia compreso nessun soggetto in possesso della specifica professionalità necessaria  per lo svolgimento dei compiti propri del responsabile del procedimento, secondo quanto  attestato dal dirigente competente, i compiti di supporto all'attività del responsabile del  procedimento possono essere affidati, con le procedure previste dal presente codice per  l'affidamento di incarichi di servizi, ai soggetti aventi le specifiche competenze di carattere  tecnico, economico finanziario, amministrativo, organizzativo, e legale, che abbiano stipulato  adeguata polizza assicurativa a copertura dei rischi professionali.

8. Il nominativo del responsabile del procedimento è indicato nel bando o avviso con cui si  indice la gara per l'affidamento del contratto di lavori, servizi, forniture, ovvero, nelle  procedure in cui non vi sia bando o avviso con cui si indice la gara, nell'invito a presentare  un'offerta.

9. Le stazioni appaltanti che non sono pubbliche amministrazioni e enti pubblici, in conformità  ai principi della legge 7 agosto 1990, n. 241, individuano, secondo i propri ordinamenti, uno o  più soggetti cui affidare i compiti propri del responsabile del procedimento, limitatamente al  rispetto delle norme del presente codice alla cui osservanza sono tenuti.

Art. 11. Fasi delle procedure di affidamento  (artt. 16, 17, 19, r.d. n. 2440/1923; Art. 109, d. P.R. n. 554/1999; art. 44, comma 3, lettere  b) ed e), legge n. 88/2009; artt. 2-bis e 2-ter, lettera b), direttiva 89/665/CEE e artt. 2-bis e  2-ter, lettera b), direttiva 92/13/CEE, come modificati dalla direttiva 2007/66/CE)

1. Le procedure di affidamento dei contratti pubblici hanno luogo nel rispetto degli atti di  programmazione delle amministrazioni aggiudicatrici, se previsti dal presente codice o dalle  norme vigenti.

2. Prima dell'avvio delle procedure di affidamento dei contratti pubblici, le amministrazioni  aggiudicatrici decretano o determinano di contrarre, in conformità ai propri ordinamenti,  individuando gli elementi essenziali del contratto e i criteri di selezione degli operatori  economici e delle offerte.

3. La selezione dei partecipanti avviene mediante uno dei sistemi previsti dal presente codice  per l'individuazione dei soggetti offerenti.

4. Le procedure di affidamento selezionano la migliore offerta, mediante uno dei criteri previsti  dal presente codice. Al termine della procedura è dichiarata l'aggiudicazione provvisoria a  favore del miglior offerente.

5. La stazione appaltante, previa verifica dell'aggiudicazione provvisoria ai sensi dell'articolo  12, comma 1, provvede all'aggiudicazione definitiva.

6. Ciascun concorrente non può presentare più di un'offerta. L'offerta è vincolante per il  periodo indicato nel bando o nell'invito e, in caso di mancata indicazione, per centottanta giorni



## Page 28


### Text on Page 28

dalla scadenza del termine per la sua presentazione. La stazione appaltante può chiedere agli  offerenti il differimento di detto termine.

7. L'aggiudicazione definitiva non equivale ad accettazione dell'offerta. L'offerta  dell'aggiudicatario è irrevocabile fino al termine stabilito nel comma 9.

8. L'aggiudicazione definitiva diventa efficace dopo la verifica del possesso dei prescritti  requisiti.

9. Divenuta efficace l'aggiudicazione definitiva, e fatto salvo l'esercizio dei poteri di autotutela  nei casi consentiti dalle norme vigenti, la stipulazione del contratto di appalto o di concessione  ha luogo entro il termine di sessanta giorni, salvo diverso termine previsto nel bando o  nell'invito ad offrire, ovvero l'ipotesi di differimento espressamente concordata con  l'aggiudicatario. Se la stipulazione del contratto non avviene nel termine fissato, ovvero il  controllo di cui all'articolo 12, comma 3, non avviene nel termine ivi previsto, l'aggiudicatario  può, mediante atto notificato alla stazione appaltante, sciogliersi da ogni vincolo o recedere dal  contratto. All'aggiudicatario non spetta alcun indennizzo, salvo il rimborso delle spese  contrattuali documentate. Nel caso di lavori, se è intervenuta la consegna dei lavori in via di  urgenza e nel caso di servizi e forniture, se si è dato avvio all'esecuzione del contratto in via  d'urgenza, l'aggiudicatario ha diritto al rimborso delle spese sostenute per l'esecuzione dei  lavori ordinati dal direttore dei lavori, ivi comprese quelle per opere provvisionali. Nel caso di  servizi e forniture, se si è dato avvio all'esecuzione del contratto in via d'urgenza,  l'aggiudicatario ha diritto al rimborso delle spese sostenute per le prestazioni espletate su  ordine del direttore dell'esecuzione. L'esecuzione di urgenza di cui al presente comma non è  consentita durante il termine dilatorio di cui al comma 10 e durante il periodo di sospensione  obbligatoria del termine per la stipulazione del contratto previsto dal comma 10-ter, salvo che  nelle procedure in cui la normativa vigente non prevede la pubblicazione del bando di gara,  ovvero nei casi in cui la mancata esecuzione immediata della prestazione dedotta nella gara  determinerebbe un grave danno all'interesse pubblico che è destinata a soddisfare, ivi  compresa la perdita di finanziamenti comunitari.  (comma così modificato dall'art. 2, comma 1, lettera e), d.lgs. n. 113 del 2007, poi dall'art. 1  del d.lgs. n. 53 del 2010)

10. Il contratto non può comunque essere stipulato prima di trentacinque giorni dall'invio  dell'ultima delle comunicazioni del provvedimento di aggiudicazione definitiva ai sensi  dell'articolo 79.   (comma così sostituito dall'art. 1 del d.lgs. n. 53 del 2010)

10-bis. Il termine dilatorio di cui al comma 10 non si applica nei seguenti casi:   (comma introdotto dall'art. 1 del d.lgs. n. 53 del 2010)

a) se, a seguito di pubblicazione di bando o avviso con cui si indice una gara o inoltro degli  inviti nel rispetto del presente codice, è stata presentata o è stata ammessa una sola offerta e  non sono state tempestivamente proposte impugnazioni del bando o della lettera di invito o  queste impugnazioni risultano già respinte con decisione definitiva;   b) nel caso di un appalto basato su un accordo quadro di cui all'articolo 59 e in caso di appalti  specifici basati su un sistema dinamico di acquisizione di cui all'articolo 60 e nel caso di  acquisto effettuato attraverso il mercato elettronico della pubblica amministrazione di cui  all'articolo 328 del regolamento.   (lettera così modificata dall'art. 11, comma 1, legge n. 94 del 2012)

10-ter. Se è proposto ricorso avverso l'aggiudicazione definitiva con contestuale domanda  cautelare, il contratto non può essere stipulato, dal momento della notificazione dell'istanza  cautelare alla stazione appaltante e per i successivi venti giorni, a condizione che entro tale  termine intervenga almeno il provvedimento cautelare di primo grado o la pubblicazione del  dispositivo della sentenza di primo grado in caso di decisione del merito all'udienza cautelare  ovvero fino alla pronuncia di detti provvedimenti se successiva. L'effetto sospensivo sulla



## Page 29


### Text on Page 29

stipula del contratto cessa quando, in sede di esame della domanda cautelare, il giudice si  dichiara incompetente ai sensi dell'articolo 14, comma 3, del codice del processo  amministrativo, o fissa con ordinanza la data di discussione del merito senza concedere misure  cautelari o rinvia al giudizio di merito l'esame della domanda cautelare, con il consenso delle  parti, da intendersi quale implicita rinuncia all'immediato esame della domanda cautelare.  (comma introdotto dall'art. 1 del d.lgs. n. 53 del 2010)  (comma così modificato dall'Allegato 4, art. 3, comma 19, lettera a), d.lgs. n. 104 del 2010,  come modificato dall'art. 1, comma 3, d.lgs. n. 195 del 2011)

11. Il contratto è sottoposto alla condizione sospensiva dell'esito positivo dell'eventuale  approvazione e degli altri controlli previsti dalle norme proprie delle stazioni appaltanti o degli  enti aggiudicatori.

12. L'esecuzione del contratto può avere inizio solo dopo che lo stesso è divenuto efficace,  salvo che, in casi di urgenza, la stazione appaltante o l'ente aggiudicatore ne chieda  l'esecuzione anticipata, nei modi e alle condizioni previste dal regolamento.

13. Il contratto è stipulato, a pena di nullità, con atto pubblico notarile informatico, ovvero, in  modalità elettronica secondo le norme vigenti per ciascuna stazione appaltante, in forma  pubblica amministrativa a cura dell'Ufficiale rogante dell'amministrazione aggiudicatrice o  mediante scrittura privata.  (comma così sostituito dall'art. 6, comma 3, legge n. 221 del 2012)

Art. 12. Controlli sugli atti delle procedure di affidamento  (art. 3, co. 1, lett. g), e co. 2, legge n. 20/1994; art. 7, co. 15, legge n. 109/1994)

1. L'aggiudicazione provvisoria è soggetta ad approvazione dell'organo competente secondo  l'ordinamento delle amministrazioni aggiudicatrici e degli enti aggiudicatori, ovvero degli altri  soggetti aggiudicatori, nel rispetto dei termini previsti dai singoli ordinamenti, decorrenti dal  ricevimento dell'aggiudicazione provvisoria da parte dell'organo competente. In mancanza, il  termine è pari a trenta giorni. Il termine è interrotto dalla richiesta di chiarimenti o documenti,  e inizia nuovamente a decorrere da quando i chiarimenti o documenti pervengono all'organo  richiedente. Decorsi i termini previsti dai singoli ordinamenti o, in mancanza, quello di trenta  giorni, l'aggiudicazione si intende approvata.

2. Il contratto stipulato è soggetto all'eventuale approvazione dell'organo competente secondo  l'ordinamento delle amministrazioni aggiudicatrici e degli enti aggiudicatori, ovvero degli altri  soggetti aggiudicatori, nel rispetto dei termini previsti dai singoli ordinamenti, decorrenti dal  ricevimento del contratto da parte dell'organo competente. In mancanza, il termine è pari a  trenta giorni. Il termine è interrotto dalla richiesta di chiarimenti o documenti, e inizia  nuovamente a decorrere da quando i chiarimenti o documenti pervengono all'organo  richiedente. Decorsi i termini previsti dai singoli ordinamenti o, in mancanza, quello di trenta  giorni, il contratto si intende approvato.

3. L'approvazione del contratto di cui al comma 2 è sottoposta agli eventuali controlli previsti  dagli ordinamenti delle amministrazioni aggiudicatrici, degli enti aggiudicatori, o degli altri  soggetti aggiudicatori, nel rispetto dei termini previsti dai singoli ordinamenti, decorrenti dal  ricevimento del contratto approvato da parte dell'organo di controllo. In mancanza, il termine è  pari a trenta giorni. Il termine può essere interrotto, per non più di due volte, dalla richiesta di  chiarimenti o documenti, e inizia nuovamente a decorrere da quando i chiarimenti o documenti  pervengono all'organo richiedente. L'organo di controllo si pronuncia entro trenta giorni dal  ricevimento dei chiarimenti. Decorsi i termini previsti dai singoli ordinamenti o, in mancanza,  quello di trenta giorni, il contratto diventa efficace.

4. Restano ferme le norme vigenti che contemplano controlli sui contratti pubblici al fine di  prevenzione di illeciti penali.



## Page 30


### Text on Page 30

Art. 13. Accesso agli atti e divieti di divulgazione   (art. 6 dir. 2004/18; artt. 13 e 35, dir. 2004/17, art. 22, legge n. 109/1994; art. 10, d.P.R. n.  554/1999; legge n. 241/1990)

1. Salvo quanto espressamente previsto nel presente codice, il diritto di accesso agli atti delle  procedure di affidamento e di esecuzione dei contratti pubblici, ivi comprese le candidature e le  offerte, è disciplinato dalla legge 7 agosto 1990, n. 241 e successive modificazioni.

2. Fatta salva la disciplina prevista dal presente codice per gli appalti segretati o la cui  esecuzione richiede speciali misure di sicurezza, il diritto di accesso è differito:

a) nelle procedure aperte, in relazione all'elenco dei soggetti che hanno presentato offerte, fino  alla scadenza del termine per la presentazione delle medesime;   b) nelle procedure ristrette e negoziate, e in ogni ipotesi di gara informale, in relazione  all'elenco dei soggetti che hanno fatto richiesta di invito o che hanno segnalato il loro  interesse, e in relazione all'elenco dei soggetti che sono stati invitati a presentare offerte e  all'elenco dei soggetti che hanno presentato offerte, fino alla scadenza del termine per la  presentazione delle offerte medesime; ai soggetti la cui richiesta di invito sia stata respinta, è  consentito l'accesso all'elenco dei soggetti che hanno fatto richiesta di invito o che hanno  segnalato il loro interesse, dopo la comunicazione ufficiale, da parte delle stazioni appaltanti,  dei nominativi dei candidati da invitare;   c) in relazione alle offerte, fino all'approvazione dell'aggiudicazione;   c-bis) in relazione al procedimento di verifica della anomalia dell'offerta, fino all'aggiudicazione  definitiva.   (lettera aggiunta dall'art. 2, comma 1, lettera e), d.lgs. n. 152 del 2008)

3. Gli atti di cui al comma 2, fino ai termini ivi previsti, non possono essere comunicati a terzi o  resi in qualsiasi altro modo noti.

4. L'inosservanza del comma 2 e del comma 3 comporta per i pubblici ufficiali o per gli  incaricati di pubblici servizi l'applicazione dell'articolo 326 del codice penale.

5. Fatta salva la disciplina prevista dal presente codice per gli appalti segretati o la cui  esecuzione richiede speciali misure di sicurezza, sono esclusi il diritto di accesso e ogni forma  di divulgazione in relazione:

a) alle informazioni fornite dagli offerenti nell'ambito delle offerte ovvero a giustificazione delle  medesime, che costituiscano, secondo motivata e comprovata dichiarazione dell'offerente,  segreti tecnici o commerciali;   b) a eventuali ulteriori aspetti riservati delle offerte, da individuarsi in sede di regolamento;   c) ai pareri legali acquisiti dai soggetti tenuti all'applicazione del presente codice, per la  soluzione di liti, potenziali o in atto, relative ai contratti pubblici;  d) alle relazioni riservate del direttore dei lavori e dell'organo di collaudo sulle domande e sulle  riserve del soggetto esecutore del contratto.

6. In relazione all'ipotesi di cui al comma 5, lettere a) e b), è comunque consentito l'accesso al  concorrente che lo chieda in vista della difesa in giudizio dei propri interessi in relazione alla  procedura di affidamento del contratto nell'ambito della quale viene formulata la richiesta di  accesso.

7. Limitatamente ai contratti nei settori speciali soggetti alla disciplina della parte III, all'atto  della trasmissione delle specifiche tecniche agli operatori economici interessati, della  qualificazione e della selezione degli operatori economici e dell'affidamento dei contratti, gli  enti aggiudicatori possono imporre requisiti per tutelare la riservatezza delle informazioni che  trasmettono.



## Page 31


### Text on Page 31

7-bis. Gli enti aggiudicatori mettono a disposizione degli operatori economici interessati e che  ne fanno domanda le specifiche tecniche regolarmente previste nei loro appalti di forniture, di  lavori o di servizi, o le specifiche tecniche alle quali intendono riferirsi per gli appalti che sono  oggetto di avvisi periodici indicativi. Quando le specifiche tecniche sono basate su documenti  accessibili agli operatori economici interessati, si considera sufficiente l'indicazione del  riferimento a tali documenti.   (comma aggiunto dall'art. 1, comma 1, lettera b), d.lgs. n. 152 del 2008)

Art. 14. Contratti misti  (art. 1, dir. 2004/18; art. 1, dir. 2004/17; art. 2, co. 1, legge n. 109/1994, come modificato  dall'art. 24, legge n. 62/2005; art. 3, commi 3 e 4, d.lgs. n. 157/1995; art. 3, d.lgs. n.  30/2004)

1. I contratti misti sono contratti pubblici aventi per oggetto: lavori e forniture; lavori e servizi;  lavori, servizi e forniture; servizi e forniture.

2. I contratti misti sono considerati appalti pubblici di lavori, o di servizi, o di forniture, o  concessioni di lavori, secondo le disposizioni che seguono:

a) un contratto pubblico avente per oggetto la fornitura di prodotti e, a titolo accessorio, lavori  di posa in opera e di installazione è considerato un «appalto pubblico di forniture»;   b) un contratto pubblico avente per oggetto prodotti e servizi di cui all'allegato II è considerato  un «appalto pubblico di servizi» quando il valore dei servizi supera quello dei prodotti oggetto  dell'appalto;   c) un contratto pubblico avente per oggetto dei servizi di cui all'allegato II e che preveda  attività ai sensi dell'allegato I solo a titolo accessorio rispetto all'oggetto principale del  contratto è considerato un «appalto pubblico di servizi»;

3. Ai fini dell'applicazione del comma 2, l'oggetto principale del contratto è costituito dai lavori  se l'importo dei lavori assume rilievo superiore al cinquanta per cento, salvo che, secondo le  caratteristiche specifiche dell'appalto, i lavori abbiano carattere meramente accessorio rispetto  ai servizi o alle forniture, che costituiscano l'oggetto principale del contratto.

4. L'affidamento di un contratto misto secondo il presente articolo non deve avere come  conseguenza di limitare o escludere l'applicazione delle pertinenti norme comunitarie relative  all'aggiudicazione di lavori, servizi o forniture, anche se non costituiscono l'oggetto principale  del contratto, ovvero di limitare o distorcere la concorrenza.

Art. 15. Qualificazione nei contratti misti  (art. 8, co. 11-septies, legge n. 109/1994)

1. L'operatore economico che concorre alla procedura di affidamento di un contratto misto,  deve possedere i requisiti di qualificazione e capacità prescritti dal presente codice per  ciascuna prestazione di lavori, servizi, forniture prevista dal contratto.

Titolo II - CONTRATTI ESCLUSI IN TUTTO O IN PARTE DALL'AMBITO DI  APPLICAZIONE DEL CODICE

Art. 16. Contratti relativi alla produzione e al commercio di armi, munizioni e  materiale bellico  (articolo abrogato dall'art. 33, comma 2, decreto legislativo n. 208 del 2011)

Art. 17. Contratti secretati o che esigono particolari misure di sicurezza  (articolo così sostituito dall'art. 33, comma 3, decreto legislativo n. 208 del 2011)



## Page 32


### Text on Page 32

1. Le disposizioni del presente codice relative alle procedure di affidamento possono essere  derogate:

a) per i contratti al cui oggetto, atti o modalità di esecuzione è attribuita una classifica di  segretezza;   b) per i contratti la cui esecuzione deve essere accompagnata da speciali misure di sicurezza,  in conformità a disposizioni legislative, regolamentari o amministrative.

2. Ai fini dell'esclusione di cui al comma 1, lettera a), le amministrazioni e gli enti usuari  attribuiscono, con provvedimento motivato, le classifiche di segretezza ai sensi dell'articolo 42  della legge 3 agosto 2007, n. 124, ovvero di altre norme vigenti. Ai fini dell'esclusione di cui al  comma 1, lettera b), le amministrazioni e gli enti usuari dichiarano, con provvedimento  motivato, i lavori, i servizi e le forniture eseguibili con speciali misure di sicurezza individuate  nel predetto provvedimento.

3. I contratti di cui al comma 1 sono eseguiti da operatori economici in possesso dei requisiti  previsti dal presente codice e del nulla osta di sicurezza, ai sensi e nei limiti di cui all'articolo  42, comma 1-bis, della legge n. 124 del 2007.

4. L'affidamento dei contratti di cui al presente articolo avviene previo esperimento di gara  informale a cui sono invitati almeno cinque operatori economici, se sussistono in tale numero  soggetti qualificati in relazione all'oggetto del contratto e sempre che la negoziazione con più di  un operatore economico sia compatibile con le esigenze di segretezza e sicurezza.

5. I contratti di cui al presente articolo posti in essere da amministrazioni statali sono  sottoposti esclusivamente al controllo successivo della Corte dei conti, la quale si pronuncia  altresì sulla regolarità, sulla correttezza e sull'efficacia della gestione. Dell'attività di cui al  presente comma è dato conto entro il 30 giugno di ciascun anno in una relazione al  Parlamento.

Art. 18. Contratti aggiudicati in base a norme internazionali  (artt. 15 e 57, dir. 2004/18; artt. 12 e 22, dir. 2004/17; art. 4, d.lgs. n. 358/1992; art. 5,  d.lgs. n. 157/1995; art. 8, d.lgs. n. 158/1995)

1. Il presente codice non si applica ai contratti pubblici disciplinati da norme procedurali  differenti e aggiudicati in base:

a) ad un accordo internazionale, concluso in conformità del trattato, tra l'Italia e uno o più  Paesi terzi e riguardante forniture o lavori destinati alla realizzazione o allo sfruttamento  congiunti di un'opera da parte degli Stati firmatari o concernente servizi destinati alla  realizzazione comune o alla gestione comune di un progetto da parte degli Stati firmatari; ogni  accordo è comunicato a cura del Ministero degli affari esteri alla Commissione, che può  consultare il comitato consultivo per gli appalti pubblici di cui all'articolo 77 della direttiva  2004/18 del 31 marzo 2004 e di cui all'articolo 68 della direttiva 2004/17;   b) ad un accordo internazionale concluso in relazione alla presenza di truppe di stanza e  concernente imprese dello Stato italiano o di un Paese terzo;   c) alla particolare procedura di un'organizzazione internazionale.

1-bis. In sede di aggiudicazione degli appalti da parte degli enti aggiudicatori, gli stessi  applicano condizioni favorevoli quanto quelle che sono concesse dai paesi terzi agli operatori  economici italiani in applicazione dell'accordo che istituisce l’Organizzazione mondiale del  commercio.  (comma aggiunto dall'art. 1, comma 1, lettera c), d.lgs. n. 152 del 2008)

Art. 19. Contratti di servizi esclusi   (artt. 16 e 18, dir. 2004/18; artt. 24 e 25, dir. 2004/17; art. 5, d.lgs. n. 157/1995; art. 8,  d.lgs. n. 158/1995).



## Page 33


### Text on Page 33

1. Il presente codice non si applica ai contratti pubblici:

a) aventi per oggetto l'acquisto o la locazione, quali che siano le relative modalità finanziarie,  di terreni, fabbricati esistenti o altri beni immobili o riguardanti diritti su tali beni; tuttavia, i  contratti di servizi finanziari conclusi anteriormente, contestualmente o successivamente al  contratto di acquisto o di locazione rientrano, a prescindere dalla loro forma, nel campo di  applicazione del presente codice;   b) aventi per oggetto l'acquisto, lo sviluppo, la produzione o coproduzione di programmi  destinati alla trasmissione da parte di emittenti radiotelevisive e appalti concernenti il tempo di  trasmissione;   c) concernenti i servizi d'arbitrato e di conciliazione;   d) concernenti servizi finanziari relativi all'emissione, all'acquisto, alla vendita e al  trasferimento di titoli o di altri strumenti finanziari, in particolare le operazioni di  approvvigionamento in denaro o capitale delle stazioni appaltanti, nonché i servizi forniti dalla  Banca d'Italia;   e) concernenti contratti di lavoro;   f) concernenti servizi di ricerca e sviluppo diversi da quelli i cui risultati appartengono  esclusivamente alla stazione appaltante, perché li usi nell'esercizio della sua attività, a  condizione che la prestazione del servizio sia interamente retribuita da tale amministrazione.

2. Il presente codice non si applica agli appalti pubblici di servizi aggiudicati da  un'amministrazione aggiudicatrice o da un ente aggiudicatore ad un'altra amministrazione  aggiudicatrice o ad un'associazione o consorzio di amministrazioni aggiudicatrici, in base ad un  diritto esclusivo di cui esse beneficiano in virtù di disposizioni legislative, regolamentari o  amministrative pubblicate, purché tali disposizioni siano compatibili con il trattato.

Art. 20. Appalti di servizi elencati nell'allegato II B  (art. 20 e 21 dir. 2004/18; artt. 31 e 32 dir. 2004/17; art. 3, co. 2, d.lgs. n. 157/1995; art. 7,  co. 3, d.lgs. n. 158/1995)

1. L'aggiudicazione degli appalti aventi per oggetto i servizi elencati nell'allegato II B è  disciplinata esclusivamente dall'articolo 68 (specifiche tecniche), dall'articolo 65 (avviso sui  risultati della procedura di affidamento), dall'articolo 225 (avvisi relativi agli appalti  aggiudicati).

2. Gli appalti di servizi elencati nell'allegato II A sono soggetti alle disposizioni del presente  codice.

Art. 21. Appalti aventi ad oggetto sia servizi elencati nell'allegato II A sia servizi  elencati nell'allegato II B  (art. 22, dir. 2004/18; art. 33, dir. 2004/17; art. 3, co. 2, d.lgs. n. 157/1995; art. 7, co. 3,  d.lgs. n. 158/1995)

1. Gli appalti aventi per oggetto sia servizi elencati nell'allegato II A che servizi elencati  nell'allegato II B sono aggiudicati conformemente all'articolo 20, comma 1, se il valore dei  servizi elencati nell'allegato II B sia superiore al valore dei servizi elencati nell'allegato II A.   (comma così modificato dall'art. 1, comma 1, lettera d), d.lgs. n. 152 del 2008)

Art. 22. Contratti esclusi nel settore delle telecomunicazioni   (artt. 13 e 57, dir. 2004/18)

1. Il presente codice non si applica ai contratti pubblici principalmente finalizzati a permettere  alle amministrazioni aggiudicatrici la messa a disposizione o la gestione di reti pubbliche di  telecomunicazioni o la prestazione al pubblico di uno o più servizi di telecomunicazioni.

Art. 23. Contratti relativi a servizi al pubblico di autotrasporto mediante autobus  (art. 12, dir. 2004/18; art. 5.2, dir. 2004/17)



## Page 34


### Text on Page 34

1. Il presente codice non si applica agli appalti delle stazioni appaltanti relativi alla prestazione  di un servizio al pubblico di autotrasporto mediante autobus, già esclusi dal campo di  applicazione della direttiva 93/38/CEE in virtù dell'articolo 2, paragrafo 4, della stessa.

Art. 24. Appalti aggiudicati a scopo di rivendita o di locazione a terzi   (art. 12, dir. 2004/18; art. 19, dir. 2004/17; art. 4, lettera b), d.lgs. n. 358/1992; art. 8, co.  1, lettera b), d. lgs. n. 158/1995)  (articolo così sostituito dall'art. 1, comma 1, lettera e), d.lgs. n. 152 del 2008)

1. Il presente codice non si applica agli appalti nei settori di cui alla parte III aggiudicati a  scopo di rivendita o di locazione a terzi, quando l’ente aggiudicatore non gode di alcun diritto  speciale o esclusivo per la vendita o la locazione dell’oggetto di tali appalti e quando altri enti  possono liberamente venderlo o darlo in locazione alle stesse condizioni.

2. Gli enti aggiudicatori comunicano alla Commissione, su sua richiesta, tutte le categorie di  prodotti o attività che considerano escluse in virtù del comma 1, entro il termine stabilito dalla  Commissione medesima. Nelle comunicazioni possono indicare quali informazioni hanno  carattere commerciale sensibile.

Art. 25. Appalti aggiudicati per l'acquisto di acqua e per la fornitura di energia o di  combustibili destinati alla produzione di energia.  (art. 12, dir. 2004/18; art. 26, dir. 2004/17; art. 8, co. 1, lettera f), d.lgs. n. 158/1995)

1. Il presente codice non si applica:

a) agli appalti per l'acquisto di acqua, se aggiudicati da amministrazioni aggiudicatrici o enti  aggiudicatori che esercitano le attività di cui all'articolo 209, comma 1 (acqua);   b) agli appalti per la fornitura di energia o di combustibili destinati alla produzione di energia,  se aggiudicati da amministrazioni aggiudicatrici o enti aggiudicatori che esercitano un'attività di  cui ai commi 1 e 3 dell'articolo 208 (gas, energia termica ed elettricità) e all'articolo 212  (prospezione ed estrazione di petrolio, gas, carbone e altri combustibili solidi).

Art. 26. Contratti di sponsorizzazione  (art. 2, co. 6, legge n. 109/1994; art. 43, legge n. 449/1997; art. 119, d.lgs. n. 267/2000;  art. 2, d.lgs. n. 30/2004)

1. Ai contratti di sponsorizzazione e ai contratti a questi assimilabili, di cui siano parte  un'amministrazione aggiudicatrice o altro ente aggiudicatore e uno sponsor che non sia  un'amministrazione aggiudicatrice o altro ente aggiudicatore, aventi ad oggetto i lavori di cui  all'allegato I, nonché gli interventi di restauro e manutenzione di beni mobili e delle superfici  decorate di beni architettonici sottoposti a tutela ai sensi del decreto legislativo 22 gennaio  2004, n. 42, ovvero i servizi di cui all'allegato II, ovvero le forniture disciplinate dal presente  codice, quando i lavori, i servizi, le forniture sono acquisiti o realizzati a cura e a spese dello  sponsor per importi superiori a quarantamila euro, si applicano i principi del Trattato per la  scelta dello sponsor nonché le disposizioni in materia di requisiti di qualificazione dei progettisti  e degli esecutori del contratto.   (comma così modificato dall'art. 3 del d.lgs. n. 6 del 2007, poi dall'art. 20, comma 1, lettera  b), legge n. 35 del 2012)

2. L'amministrazione aggiudicatrice o altro ente aggiudicatore beneficiario delle opere, dei  lavori, dei servizi, delle forniture, impartisce le prescrizioni opportune in ordine alla  progettazione, nonché alla direzione ed esecuzione del contratto.

2-bis. Ai contratti di sponsorizzazione di lavori, servizi e forniture aventi ad oggetto beni  culturali si applicano altresì le disposizioni dell'articolo 199-bis del presente codice.  (comma aggiunto dall'art. 20, comma 1, lettera b), legge n. 35 del 2012)



## Page 35


### Text on Page 35

Art. 27. Principi relativi ai contratti esclusi

1. L'affidamento dei contratti pubblici aventi ad oggetto lavori, servizi forniture, esclusi, in  tutto o in parte, dall'ambito di applicazione oggettiva del presente codice, avviene nel rispetto  dei principi di economicità, efficacia, imparzialità, parità di trattamento, trasparenza,  proporzionalità. L'affidamento deve essere preceduto da invito ad almeno cinque concorrenti,  se compatibile con l'oggetto del contratto. L'affidamento dei contratti di finanziamento,  comunque stipulati, dai concessionari di lavori pubblici che sono amministrazioni aggiudicatrici  o enti aggiudicatori avviene nel rispetto dei principi di cui al presente comma e deve essere  preceduto da invito ad almeno cinque concorrenti.  (comma così modificato dall'art. 4, comma 2, lettera a), legge n. 106 del 2011, poi dall'art. 20,  comma 1, lettera c), legge n. 35 del 2012)

2. Si applica altresì l'articolo 2, commi 2, 3 e 4.

3. Le amministrazioni aggiudicatrici stabiliscono se è ammesso o meno il subappalto, e, in caso  affermativo, le relative condizioni di ammissibilità. Se le amministrazioni aggiudicatrici  consentono il subappalto, si applica l'articolo 118.

Parte II - CONTRATTI PUBBLICI RELATIVI A LAVORI SERVIZI E FORNITURE NEI  SETTORI ORDINARI

Titolo I - CONTRATTI DI RILEVANZA COMUNITARIA

Capo I - Ambito oggettivo e soggettivo

Art. 28. Importi delle soglie dei contratti pubblici di rilevanza comunitaria  (artt. 7, 8, 56, 78, dir. 2004/18; regolamento CE n. 1874/2004; regolamento CE n.  2083/2005)

1. Fatto salvo quanto previsto per gli appalti di forniture del Ministero della difesa dall'articolo  196, per i contratti pubblici di rilevanza comunitaria il valore stimato al netto dell'imposta sul  valore aggiunto (i.v.a.) è pari o superiore alle soglie seguenti:   (le soglie devono intendersi così modificate dal Regolamento (UE) n. 1336/2013 della  Commissione del 13 dicembre 2013, a partire dal 1° gennaio 2014)

a) 134.000 euro, per gli appalti pubblici di forniture e di servizi diversi da quelli di cui alla  lettera b.2), aggiudicati dalle amministrazioni aggiudicatrici che sono autorità governative  centrali indicate nell'allegato IV;   b) 207.000 euro,

b.1) per gli appalti pubblici di forniture e di servizi aggiudicati da stazioni appaltanti diverse da  quelle indicate nell'allegato IV;  b.2) per gli appalti pubblici di servizi, aggiudicati da una qualsivoglia stazione appaltante,  aventi per oggetto servizi della categoria 8 dell'allegato II A, servizi di telecomunicazioni della  categoria 5 dell'allegato II A, le cui voci nel CPV corrispondono ai numeri di riferimento CPC  7524, 7525 e 7526, servizi elencati nell'allegato II B;

c) 5.186.000 euro per gli appalti di lavori pubblici e per le concessioni di lavori pubblici.

Art. 29. Metodi di calcolo del valore stimato dei contratti pubblici  (artt. 9 e 56, dir. 2004/18; art. 17, dir. 2004/17; art. 2, d.lgs. n. 358/1992; art. 4, d.lgs. n.  157/1995; art. 9, d.lgs. n. 158/1995)

1. Il calcolo del valore stimato degli appalti pubblici e delle concessioni di lavori o servizi  pubblici è basato sull'importo totale pagabile al netto dell'IVA, valutato dalle stazioni



## Page 36


### Text on Page 36

appaltanti. Questo calcolo tiene conto dell'importo massimo stimato, ivi compresa qualsiasi  forma di opzione o rinnovo del contratto.

2. Quando le stazioni appaltanti prevedono premi o pagamenti per i candidati o gli offerenti, ne  tengono conto nel calcolo del valore stimato dell'appalto.

3. La stima deve essere valida al momento dell'invio del bando di gara, quale previsto  all'articolo 66, comma 1, o, nei casi in cui siffatto bando non è richiesto, al momento in cui la  stazione appaltante avvia la procedura di affidamento del contratto.

4. Nessun progetto d'opera né alcun progetto di acquisto volto ad ottenere un certo  quantitativo di forniture o di servizi può essere frazionato al fine di escluderlo dall'osservanza  delle norme che troverebbero applicazione se il frazionamento non vi fosse stato.

5. Per gli appalti pubblici di lavori e per le concessioni di lavori pubblici il calcolo del valore  stimato tiene conto dell'importo dei lavori stessi nonché del valore complessivo stimato delle  forniture e dei servizi necessari all'esecuzione dei lavori, messe a disposizione dell'imprenditore  da parte delle stazioni appaltanti.

6. Il valore delle forniture o dei servizi non necessari all'esecuzione di uno specifico appalto di  lavori non può essere aggiunto al valore dell'appalto di lavori in modo da sottrarre l'acquisto di  tali forniture o servizi dall'applicazione delle disposizioni specifiche contenute nel presente  codice.

7. Per i contratti relativi a lavori, opere, servizi:

a) quando un'opera prevista o un progetto di acquisto di servizi può dare luogo ad appalti  aggiudicati contemporaneamente per lotti distinti, è computato il valore complessivo stimato  della totalità di tali lotti;  b) quando il valore cumulato dei lotti è pari o superiore alle soglie di cui all'articolo 28, le  norme dettate per i contratti di rilevanza comunitaria si applicano all'aggiudicazione di ciascun  lotto;   c) le stazioni appaltanti possono tuttavia derogare a tale applicazione per i lotti il cui valore  stimato al netto dell'IVA sia inferiore a 80.000 euro per i servizi o a un milione di euro per i  lavori, purché il valore cumulato di tali lotti non superi il 20% del valore complessivo di tutti i  lotti.

8. Per gli appalti di forniture:

a) quando un progetto volto ad ottenere forniture omogenee può dar luogo ad appalti  aggiudicati contemporaneamente per lotti separati, per l'applicazione delle soglie previste per i  contratti di rilevanza comunitaria si tiene conto del valore stimato della totalità di tali lotti;   b) quando il valore cumulato dei lotti è pari o superiore alle soglie di cui all'articolo 28, le  norme dettate per i contratti di rilevanza comunitaria si applicano all'aggiudicazione di ciascun  lotto;  c) le stazioni appaltanti possono tuttavia derogare a tale applicazione per i lotti il cui valore  stimato al netto dell'IVA sia inferiore a 80.000 euro e purché il valore cumulato di tali lotti non  superi il 20% del valore complessivo della totalità dei lotti.

9. Per gli appalti pubblici di forniture aventi per oggetto la locazione finanziaria, la locazione o  l'acquisto a riscatto di prodotti, il valore da assumere come base per il calcolo del valore  stimato dell'appalto è il seguente:

a) se trattasi di appalto pubblico di durata determinata pari o inferiore a dodici mesi, il valore  complessivo stimato per la durata dell'appalto o, se la durata supera i dodici mesi, il valore  complessivo, ivi compreso l'importo stimato del valore residuo;



## Page 37


### Text on Page 37

b) se trattasi di appalto pubblico di durata indeterminata o che non può essere definita, il  valore mensile moltiplicato per quarantotto.

10. Se gli appalti pubblici di forniture o di servizi presentano carattere di regolarità o sono  destinati ad essere rinnovati entro un determinato periodo, è assunto come base per il calcolo  del valore stimato dell'appalto:

a) il valore reale complessivo dei contratti analoghi successivamente conclusi nel corso dei  dodici mesi precedenti o dell'esercizio precedente, rettificato, se possibile, al fine di tener conto  dei cambiamenti in termini di quantità o di valore che potrebbero sopravvenire nei dodici mesi  successivi al contratto iniziale;   oppure   b) il valore stimato complessivo dei contratti successivi conclusi nel corso dei dodici mesi  successivi alla prima consegna o nel corso dell'esercizio se questo è superiore a dodici mesi.

11. La scelta del metodo per il calcolo del valore stimato di un appalto pubblico non può essere  fatta con l'intenzione di escluderlo dal campo di applicazione delle norme dettate per gli appalti  di rilevanza comunitaria.

12. Per gli appalti pubblici di servizi il valore da assumere come base di calcolo del valore  stimato dell'appalto è, a seconda dei casi, il seguente:

a) per i tipi di servizi seguenti:

a.1) servizi assicurativi: il premio da pagare e altre forme di remunerazione;   a.2) servizi bancari e altri servizi finanziari: gli onorari, le commissioni, gli interessi e altre  forme di remunerazione;   a.3) appalti riguardanti la progettazione: gli onorari, le commissioni da pagare e altre forme di  remunerazione;

b) per gli appalti di servizi che non fissano un prezzo complessivo:

b.1) se trattasi di appalti di durata determinata pari o inferiore a quarantotto mesi, il valore  complessivo stimato per l'intera loro durata;  b.2) se trattasi di appalti di durata indeterminata o superiore a quarantotto mesi, il valore  mensile moltiplicato per quarantotto.

13. Per gli accordi quadro e per i sistemi dinamici di acquisizione, il valore da prendere in  considerazione è il valore massimo stimato al netto dell'IVA del complesso degli appalti previsti  durante l'intera durata degli accordi quadro o del sistema dinamico di acquisizione.

14. Il calcolo del valore stimato di un appalto misto di servizi e forniture si fonda sul valore  totale dei servizi e delle forniture, prescindendo dalle rispettive quote. Tale calcolo comprende  il valore delle operazioni di posa e di installazione.

Art. 30. Concessione di servizi  (artt. 3 e 17, dir. 2004/18; art. 3, co. 8 legge n. 415/1998)

1. Salvo quanto disposto nel presente articolo, le disposizioni del codice non si applicano alle  concessioni di servizi.

2. Nella concessione di servizi la controprestazione a favore del concessionario consiste  unicamente nel diritto di gestire funzionalmente e di sfruttare economicamente il servizio. Il  soggetto concedente stabilisce in sede di gara anche un prezzo, qualora al concessionario  venga imposto di praticare nei confronti degli utenti prezzi inferiori a quelli corrispondenti alla  somma del costo del servizio e dell'ordinario utile di impresa, ovvero qualora sia necessario



## Page 38


### Text on Page 38

assicurare al concessionario il perseguimento dell'equilibrio economico-finanziario degli  investimenti e della connessa gestione in relazione alla qualità del servizio da prestare.

3. La scelta del concessionario deve avvenire nel rispetto dei principi desumibili dal Trattato e  dei principi generali relativi ai contratti pubblici e, in particolare, dei principi di trasparenza,  adeguata pubblicità, non discriminazione, parità di trattamento, mutuo riconoscimento,  proporzionalità, previa gara informale a cui sono invitati almeno cinque concorrenti, se  sussistono in tale numero soggetti qualificati in relazione all'oggetto della concessione, e con  predeterminazione dei criteri selettivi.

4. Sono fatte salve discipline specifiche che prevedono forme più ampie di tutela della  concorrenza.

5. Restano ferme, purché conformi ai principi dell'ordinamento comunitario le discipline  specifiche che prevedono, in luogo delle concessione di servizi a terzi, l'affidamento di servizi a  soggetti che sono a loro volta amministrazioni aggiudicatrici.

6. Se un'amministrazione aggiudicatrice concede ad un soggetto che non è un'amministrazione  aggiudicatrice diritti speciali o esclusivi di esercitare un'attività di servizio pubblico, l'atto di  concessione prevede che, per gli appalti di forniture conclusi con terzi nell'ambito di tale  attività, detto soggetto rispetti il principio di non discriminazione in base alla nazionalità.

7. Si applicano le disposizioni della parte IV. Si applica, inoltre, in quanto compatibile l'articolo  143, comma 7.

Art. 31. Contratti nei settori del gas, energia termica, elettricità, acqua, trasporti,  servizi postali, sfruttamento di area geografica  (artt. 12 e 57, dir. 2004/18)

1. Fatto salvo quanto disposto dall'articolo 32 (Amministrazioni aggiudicatrici e altri soggetti  aggiudicatori), le disposizioni contenute nella parte II non si applicano ai contratti di cui alla  parte III (settori del gas, energia termica, elettricità, acqua, trasporti, servizi postali,  sfruttamento di area geografica), che le stazioni appaltanti che esercitano una o più delle  attività di cui agli articoli da 208 a 214 aggiudicano per tali attività.

Art. 32. Amministrazioni aggiudicatrici e altri soggetti aggiudicatori   (artt. 1 e 8, dir. 2004/18; art. 2, legge n. 109/1994; art. 1, d.lgs. n. 358/1992; artt. 2 e 3, co.  5, d.lgs. n. 157/1995)

1. Salvo quanto dispongono il comma 2 e il comma 3, le norme del presente titolo, nonché  quelle della parte I, IV e V, si applicano in relazione ai seguenti contratti, di importo pari o  superiore alle soglie di cui all'articolo 28:

a) lavori, servizi, forniture, affidati dalle amministrazioni aggiudicatrici;   b) appalti di lavori pubblici affidati dai concessionari di lavori pubblici che non sono  amministrazioni aggiudicatrici, nei limiti stabiliti dall'articolo 142;   c) lavori, servizi, forniture affidati dalle società con capitale pubblico, anche non maggioritario,  che non sono organismi di diritto pubblico, che hanno ad oggetto della loro attività la  realizzazione di lavori o opere, ovvero la produzione di beni o servizi, non destinati ad essere  collocati sul mercato in regime di libera concorrenza, ivi comprese le società di cui agli articoli  113, 113-bis, 115 e 116 del decreto legislativo 18 agosto 2000, n. 267, testo unico delle leggi  sull'ordinamento degli enti locali;  (lettera da coordinare con l'art. 13 della legge n. 248 del 2006 - n.d.r.)  d) lavori, affidati da soggetti privati, di cui all'allegato I, nonché lavori di edilizia relativi ad  ospedali, impianti sportivi, ricreativi e per il tempo libero, edifici scolastici e universitari, edifici  destinati a funzioni pubbliche amministrative, di importo superiore a un milione di euro, per la  cui realizzazione sia previsto, da parte dei soggetti di cui alla lettera a), un contributo diretto e



## Page 39


### Text on Page 39

specifico, in conto interessi o in conto capitale che, attualizzato, superi il 50 per cento  dell'importo dei lavori;   e) appalti di servizi, affidati da soggetti privati, relativamente ai servizi il cui valore stimato, al  netto dell'i.v.a., sia pari o superiore a 200.000 euro, allorché tali appalti sono connessi ad un  appalto di lavori di cui alla lettera d) del presente comma, e per i quali sia previsto, da parte  dei soggetti di cui alla lettera a), un contributo diretto e specifico, in conto interessi o in conto  capitale che, attualizzato, superi il 50 per cento dell'importo dei servizi;   f) lavori pubblici affidati dai concessionari di servizi, quando essi sono strettamente strumentali  alla gestione del servizio e le opere pubbliche diventano di proprietà dell'amministrazione  aggiudicatrice;   g) lavori pubblici da realizzarsi da parte dei soggetti privati, titolari di permesso di costruire,  che assumono in via diretta l'esecuzione delle opere di urbanizzazione a scomputo totale o  parziale del contributo previsto per il rilascio del permesso, ai sensi dell'articolo 16, comma 2,  del d.P.R. 6 giugno 2001, n. 380, e dell'articolo 28, comma 5 della legge 17 agosto 1942, n.  1150. L'amministrazione che rilascia il permesso di costruire può prevedere che, in relazione  alla realizzazione delle opere di urbanizzazione, l’avente diritto a richiedere il permesso di  costruire presenti all'amministrazione stessa, in sede di richiesta del permesso di costruire, un  progetto preliminare delle opere da eseguire, con l’indicazione del tempo massimo in cui  devono essere completate, allegando lo schema del relativo contratto di appalto.  L'amministrazione, sulla base del progetto preliminare, indice una gara con le modalità  previste dall’articolo 55. Oggetto del contratto, previa acquisizione del progetto definitivo in  sede di offerta, sono la progettazione esecutiva e le esecuzioni di lavori. L’offerta relativa al  prezzo indica distintamente il corrispettivo richiesto per la progettazione definitiva ed  esecutiva, per l’esecuzione dei lavori e per gli oneri di sicurezza;  (lettera così modificata dall'art. 1, comma 1, lettera f), d.lgs. n. 152 del 2008)  h) lavori, servizi forniture affidati dagli enti aggiudicatori di cui all'articolo 207, qualora, ai  sensi dell'articolo 214, devono trovare applicazione le disposizioni della parte II anziché quelle  della parte III del presente codice.

2. Ai soggetti di cui al comma 1, lettere d), e), f), g) non si applicano gli articoli 63; 78,  comma 2; 90, comma 6; 92; 128; in relazione alla fase di esecuzione del contratto si applicano  solo le norme che disciplinano il collaudo. Ai soggetti di cui al comma 1, lettere c) ed h), non si  applicano gli articoli 78, comma 2; 90, comma 6; 92; 128; in relazione alla fase di esecuzione  del contratto si applicano solo le norme che disciplinano il collaudo.

3. Le società di cui al comma 1, lettera c) non sono tenute ad applicare le disposizioni del  presente codice limitatamente alla realizzazione dell'opera pubblica o alla gestione del servizio  per i quali sono state specificamente costituite, se ricorrono le seguenti condizioni:   (comma da coordinare con l'art. 13 della legge n. 248 del 2006 - n.d.r.)

1) la scelta del socio privato è avvenuta nel rispetto di procedure di evidenza pubblica;   2) il socio privato ha i requisiti di qualificazione previsti dal presente codice in relazione alla  prestazione per cui la società è stata costituita;   3) la società provvede in via diretta alla realizzazione dell'opera o del servizio, in misura  superiore al 70% del relativo importo.

4. Il provvedimento che concede il contributo di cui alle lettere d) ed e) del comma 1 deve  porre come condizione il rispetto, da parte del soggetto beneficiario, delle norme del presente  codice. Fatto salvo quanto previsto dalle eventuali leggi che prevedono le sovvenzioni, il  cinquanta per cento delle stesse può essere erogato solo dopo l'avvenuto affidamento  dell'appalto, previa verifica, da parte del sovvenzionatore, che la procedura di affidamento si è  svolta nel rispetto del presente codice. Il mancato rispetto del presente codice costituisce  causa di decadenza dal contributo.

Art. 33. Appalti pubblici e accordi quadro stipulati da centrali di committenza  (art. 11, dir. 2004/18; art. 29, dir. 2004/17; art. 19 co. 3, legge n. 109/1994)



## Page 40


### Text on Page 40

1. Le stazioni appaltanti e gli enti aggiudicatori possono acquisire lavori, servizi e forniture  facendo ricorso a centrali di committenza, anche associandosi o consorziandosi.

2. Le centrali di committenza sono tenute all'osservanza del presente codice.

3. Le amministrazioni aggiudicatrici e i soggetti di cui all'articolo 32, comma 1, lettere b), c),  f), non possono affidare a soggetti pubblici o privati l'espletamento delle funzioni e delle  attività di stazione appaltante di lavori pubblici. Tuttavia le amministrazioni aggiudicatrici  possono affidare le funzioni di stazione appaltante di lavori pubblici ai servizi integrati  infrastrutture e trasporti (SIIT) o alle amministrazioni provinciali, sulla base di apposito  disciplinare che prevede altresì il rimborso dei costi sostenuti dagli stessi per le attività  espletate, nonché a centrali di committenza.

3-bis. I Comuni con popolazione non superiore a 5.000 abitanti ricadenti nel territorio di  ciascuna Provincia affidano obbligatoriamente ad un’unica centrale di committenza  l’acquisizione di lavori, servizi e forniture nell’ambito delle unioni dei comuni, di cui all’articolo  32 del testo unico di cui al decreto legislativo 18 agosto 2000, n. 267, ove esistenti, ovvero  costituendo un apposito accordo consortile tra i comuni medesimi e avvalendosi dei competenti  uffici. In alternativa, gli stessi Comuni possono effettuare i propri acquisti attraverso gli  strumenti elettronici di acquisto gestiti da altre centrali di committenza di riferimento, ivi  comprese le convenzioni di cui all’articolo 26 della legge 23 dicembre 1999, n. 488 e ed il  mercato elettronico della pubblica amministrazione di cui all’articolo 328 del d.P.R. 5 ottobre  2010, n. 207. Le disposizioni di cui al presente comma non si applicano alle acquisizioni di  lavori, servizi e forniture, effettuate in economia mediante amministrazione diretta, nonché nei  casi di cui al secondo periodo del comma 8 e al secondo periodo del comma 11 dell’articolo  125.  (comma aggiunto dall'art. 23, comma 4, legge n. 214 del 2011, poi modificato dall'art. 1,  comma 4, legge n. 135 del 2012, poi modificato dall'art. 1, comma 343, legge n. 147 del  2013)  (la norma si applica per le gare bandite dopo il 30 giugno 2014 ai sensi dell'art. 23, comma 5,  legge n. 214 del 2011, come prorogato dall'art. 3, comma 1-bis, legge n. 15 del 2014)  3-bis. I Comuni non capoluogo di provincia procedono all'acquisizione di lavori, beni  e servizi nell'ambito delle unioni dei comuni di cui all'articolo 32 del decreto  legislativo 18 agosto 2000, n. 267, ove esistenti, ovvero costituendo un apposito  accordo consortile tra i comuni medesimi e avvalendosi dei competenti uffici, ovvero  ricorrendo ad un soggetto aggregatore o alle province, ai sensi della legge 7 aprile  2014, n. 56. In alternativa, gli stessi Comuni possono effettuare i propri acquisti  attraverso gli strumenti elettronici di acquisto gestiti da Consip S.p.A. o da altro  soggetto aggregatore di riferimento.  (comma così sostituito dall'art. 9, comma 4, decreto-legge n. 66 del 2014)

Capo II - Requisiti dei partecipanti alle procedure di affidamento

Art. 34. Soggetti a cui possono essere affidati i contratti pubblici   (artt. 4 e 5 dir. 2004/18; artt. 11 e 12 dir. 2004/17; art. 10, legge n. 109/1994; art. 10 d.lgs.  n. 398/1992; art. 11, d.lgs. n. 157/1995; art. 23, d.lgs. n. 158/1995)

1. Sono ammessi a partecipare alle procedure di affidamento dei contratti pubblici i seguenti  soggetti, salvo i limiti espressamente indicati:

a) gli imprenditori individuali, anche artigiani, le società commerciali, le società cooperative;  b) i consorzi fra società cooperative di produzione e lavoro costituiti a norma della legge 25  giugno 1909, n. 422 e del decreto legislativo del Capo provvisorio dello Stato 14 dicembre  1947, n. 1577, e successive modificazioni, e i consorzi tra imprese artigiane di cui alla legge 8  agosto 1985, n. 443;   (lettera così modificata dall'art. 2, comma 1, lettera g), d.lgs. n. 113 del 2007)  c) i consorzi stabili, costituiti anche in forma di società consortili ai sensi dell'articolo 2615-ter



## Page 41


### Text on Page 41

del codice civile, tra imprenditori individuali, anche artigiani, società commerciali, società  cooperative di produzione e lavoro, secondo le disposizioni di cui all'articolo 36;   d) i raggruppamenti temporanei di concorrenti, costituiti dai soggetti di cui alle lettere a), b) e  c), i quali, prima della presentazione dell'offerta, abbiano conferito mandato collettivo speciale  con rappresentanza ad uno di essi, qualificato mandatario, il quale esprime l'offerta in nome e  per conto proprio e dei mandanti; si applicano al riguardo le disposizioni dell'articolo 37;  e) i consorzi ordinari di concorrenti di cui all'articolo 2602 del codice civile, costituiti tra i  soggetti di cui alle lettere a), b) e c) del presente comma, anche in forma di società ai sensi  dell'articolo 2615-ter del codice civile; si applicano al riguardo le disposizioni dell'articolo 37;   e-bis) le aggregazioni tra le imprese aderenti al contratto di rete ai sensi dell'articolo 3, comma  4-ter, del decreto-legge 10 febbraio 2009, n. 5, convertito, con modificazioni, dalla legge 9  aprile 2009, n. 33; si applicano le disposizioni dell'articolo 37;  (lettera introdotta dall'art. 36, comma 5-bis, lettera a), legge n. 221 del 2012)  f) i soggetti che abbiano stipulato il contratto di gruppo europeo di interesse economico (GEIE)  ai sensi del decreto legislativo 23 luglio 1991, n. 240; si applicano al riguardo le disposizioni  dell'articolo 37;  f-bis) operatori economici, ai sensi dell’articolo 3, comma 22, stabiliti in altri Stati membri,  costituiti conformemente alla legislazione vigente nei rispettivi Paesi.  (lettera aggiunta dall'art. 1, comma 1, lettera g), d.lgs. n. 152 del 2008)

2. (abrogato dall'art. 3, comma 3, legge n. 166 del 2009)

Art. 35. Requisiti per la partecipazione dei consorzi alle gare  (art. 11, legge n. 109/1994)

1. I requisiti di idoneità tecnica e finanziaria per l'ammissione alle procedure di affidamento dei  soggetti di cui all'articolo 34, comma 1, lettere b) e c), devono essere posseduti e comprovati  dagli stessi, secondo quanto previsto dal regolamento, salvo che per quelli relativi alla  disponibilità delle attrezzature e dei mezzi d'opera, nonché all'organico medio annuo, che sono  computati cumulativamente in capo al consorzio ancorché posseduti dalle singole imprese  consorziate.

Art. 36. Consorzi stabili   (art. 12, legge n. 109/1994)

1. Si intendono per consorzi stabili quelli, in possesso, a norma dell'articolo 35, dei requisiti  previsti dall'articolo 40, formati da non meno di tre consorziati che, con decisione assunta dai  rispettivi organi deliberativi, abbiano stabilito di operare in modo congiunto nel settore dei  contratti pubblici di lavori, servizi, forniture, per un periodo di tempo non inferiore a cinque  anni, istituendo a tal fine una comune struttura di impresa.

2. Il regolamento stabilisce le condizioni e i limiti alla facoltà del consorzio di eseguire le  prestazioni anche tramite affidamento ai consorziati, fatta salva la responsabilità solidale degli  stessi nei confronti del soggetto appaltante o concedente; stabilisce inoltre i criteri di  attribuzione ai consorziati dei requisiti economico-finanziari e tecnico-organizzativi maturati a  favore del consorzio in caso di scioglimento dello stesso, purché ciò avvenga non oltre sei anni  dalla data di costituzione.

3. (comma soppresso dall'art. 2, comma 1, lettera h), d.lgs. n. 113 del 2007)

4. Ai consorzi stabili si applicano, in quanto compatibili, le disposizioni di cui al capo II del  titolo X del libro quinto del codice civile, nonché l'articolo 118.

5. I consorzi stabili sono tenuti ad indicare in sede di offerta per quali consorziati il consorzio  concorre; a questi ultimi è fatto divieto di partecipare, in qualsiasi altra forma, alla medesima  gara; in caso di violazione sono esclusi dalla gara sia il consorzio sia il consorziato; in caso di  inosservanza di tale divieto si applica l’articolo 353 del codice penale. È vietata la



## Page 42


### Text on Page 42

partecipazione a più di un consorzio stabile.  (comma così sostituito dall'art. 2, comma 1, lettera f), d.lgs. n. 152 del 2008, poi così  modificato con l'abrogazione del terzo periodo, dall'art. 17 della legge n. 69 del 2009)

6. Ai fini della partecipazione del consorzio stabile alle gare per l'affidamento di lavori, la  somma delle cifre d'affari in lavori realizzate da ciascuna impresa consorziata, nel quinquennio  antecedente la data di pubblicazione del bando di gara, è incrementata di una percentuale  della somma stessa. Tale percentuale è pari al 20 per cento nel primo anno; al 15 per cento  nel secondo anno; al 10 per cento nel terzo anno fino al compimento del quinquennio.

7. Il consorzio stabile si qualifica sulla base delle qualificazioni possedute dalle singole imprese  consorziate. Per i lavori la qualificazione è acquisita con riferimento ad una determinata  categoria di opere generali o specialistiche per la classifica corrispondente alla somma di quelle  possedute dalle imprese consorziate. Per la qualificazione alla classifica di importo illimitato, è  in ogni caso necessario che almeno una tra le imprese consorziate già possieda tale  qualificazione ovvero che tra le imprese consorziate ve ne siano almeno una con qualificazione  per classifica VII e almeno due con classifica V o superiore, ovvero che tra le imprese  consorziate ve ne siano almeno tre con qualificazione per classifica VI. Per la qualificazione per  prestazioni di progettazione e costruzione, nonché per la fruizione dei meccanismi premiali di  cui all'articolo 40, comma 7, è in ogni caso sufficiente che i corrispondenti requisiti siano  posseduti da almeno una delle imprese consorziate. Qualora la somma delle classifiche delle  imprese consorziate non coincida con una delle classifiche di cui al regolamento, la  qualificazione è acquisita nella classifica immediatamente inferiore o in quella immediatamente  superiore alla somma delle classifiche possedute dalle imprese consorziate, a seconda che tale  somma si collochi rispettivamente al di sotto, ovvero al di sopra o alla pari della metà  dell'intervallo tra le due classifiche.   (comma così modificato dall'art. 2, comma 1, lettera h), d.lgs. n. 113 del 2007)

Art. 37. Raggruppamenti temporanei e consorzi ordinari di concorrenti  (art. 13, legge n. 109/1994; art. 11 d.lgs. n. 157/1995; art. 10, d.lgs. n. 358/1995; art. 23,  d.lgs. n. 158/1995; art. 19, commi 3 e 4, legge n. 55/1990)

1. Nel caso di lavori, per raggruppamento temporaneo di tipo verticale si intende una riunione  di concorrenti nell'ambito della quale uno di essi realizza i lavori della categoria prevalente; per  lavori scorporabili si intendono lavori non appartenenti alla categoria prevalente e così definiti  nel bando di gara, assumibili da uno dei mandanti; per raggruppamento di tipo orizzontale si  intende una riunione di concorrenti finalizzata a realizzare i lavori della stessa categoria.

2. Nel caso di forniture o servizi, per raggruppamento di tipo verticale si intende un  raggruppamento di concorrenti in cui il mandatario esegua le prestazioni di servizi o di  forniture indicati come principali anche in termini economici, i mandanti quelle indicate come  secondarie; per raggruppamento orizzontale quello in cui gli operatori economici eseguono il  medesimo tipo di prestazione; le stazioni appaltanti indicano nel bando di gara la prestazione  principale e quelle secondarie.

3. Nel caso di lavori, i raggruppamenti temporanei e i consorzi ordinari di concorrenti sono  ammessi se gli imprenditori partecipanti al raggruppamento ovvero gli imprenditori consorziati  abbiano i requisiti indicati nel regolamento.

4. Nel caso di forniture o servizi nell'offerta devono essere specificate le parti del servizio o  della fornitura che saranno eseguite dai singoli operatori economici riuniti o consorziati.

5. L'offerta dei concorrenti raggruppati o dei consorziati determina la loro responsabilità  solidale nei confronti della stazione appaltante, nonché nei confronti del subappaltatore e dei  fornitori. Per gli assuntori di lavori scorporabili e, nel caso di servizi e forniture, per gli  assuntori di prestazioni secondarie, la responsabilità è limitata all'esecuzione delle prestazioni  di rispettiva competenza, ferma restando la responsabilità solidale del mandatario.



## Page 43


### Text on Page 43

6. Nel caso di lavori, per i raggruppamenti temporanei di tipo verticale i requisiti di cui  all'articolo 40, sempre che siano frazionabili, devono essere posseduti dal mandatario per i  lavori della categoria prevalente e per il relativo importo; per i lavori scorporati ciascun  mandante deve possedere i requisiti previsti per l'importo della categoria dei lavori che intende  assumere e nella misura indicata per il concorrente singolo. I lavori riconducibili alla categoria  prevalente ovvero alle categorie scorporate possono essere assunti anche da imprenditori  riuniti in raggruppamento temporaneo di tipo orizzontale.

7. E' fatto divieto ai concorrenti di partecipare alla gara in più di un raggruppamento  temporaneo o consorzio ordinario di concorrenti, ovvero di partecipare alla gara anche in forma  individuale qualora abbia partecipato alla gara medesima in raggruppamento o consorzio  ordinario di concorrenti. I consorzi di cui all'articolo 34, comma 1, lettera b), sono tenuti ad  indicare, in sede di offerta, per quali consorziati il consorzio concorre; a questi ultimi è fatto  divieto di partecipare, in qualsiasi altra forma, alla medesima gara; in caso di violazione sono  esclusi dalla gara sia il consorzio sia il consorziato; in caso di inosservanza di tale divieto si  applica l'articolo 353 del codice penale.   (comma così sostituito dall'art. 2, comma 1, d.lgs. n. 113 del 2007, poi così modificato dall'art.  2, comma 1, d.lgs. n. 152 del 2008, poi così modificato dall'art. 17 della legge n. 69 del 2009)

8. E' consentita la presentazione di offerte da parte dei soggetti di cui all'articolo 34, comma 1,  lettere d) ed e), anche se non ancora costituiti. In tal caso l'offerta deve essere sottoscritta da  tutti gli operatori economici che costituiranno i raggruppamenti temporanei o i consorzi  ordinari di concorrenti e contenere l'impegno che, in caso di aggiudicazione della gara, gli  stessi operatori conferiranno mandato collettivo speciale con rappresentanza ad uno di essi, da  indicare in sede di offerta e qualificata come mandatario, il quale stipulerà il contratto in nome  e per conto proprio e dei mandanti.

9. E' vietata l'associazione in partecipazione. Salvo quanto disposto ai commi 18 e 19, è  vietata qualsiasi modificazione alla composizione dei raggruppamenti temporanei e dei consorzi  ordinari di concorrenti rispetto a quella risultante dall'impegno presentato in sede di offerta.

10. L'inosservanza dei divieti di cui al precedente comma comporta l'annullamento  dell'aggiudicazione o la nullità del contratto, nonché l'esclusione dei concorrenti riuniti in  raggruppamento o consorzio ordinario di concorrenti, concomitanti o successivi alle procedure  di affidamento relative al medesimo appalto.   (comma così modificato dall'art. 3 del d.lgs. n. 6 del 2007)

11. Qualora nell'oggetto dell'appalto o della concessione di lavori rientrino, oltre ai lavori  prevalenti, opere per le quali sono necessari lavori o componenti di notevole contenuto  tecnologico o di rilevante complessità tecnica, quali strutture, impianti e opere speciali, e  qualora una o più di tali opere superi in valore il quindici per cento dell’importo totale dei  lavori, se i soggetti affidatari non siano in grado di realizzare le predette componenti, possono  utilizzare il subappalto con i limiti dettati dall’articolo 118, comma 2, terzo periodo; il  regolamento definisce l'elenco delle opere di cui al presente comma, nonché i requisiti di  specializzazione richiesti per la loro esecuzione, che possono essere periodicamente revisionati  con il regolamento stesso. L’eventuale subappalto non può essere, senza ragioni obiettive,  suddiviso. In caso di subappalto la stazione appaltante provvede alla corresponsione diretta al  subappaltatore dell’importo delle prestazioni eseguite dallo stesso, nei limiti del contratto di  subappalto; si applica l’articolo 118, comma 3, ultimo periodo.  (comma così sostituito dall'art. 1, comma 1, lettera h), d.lgs. n. 152 del 2008; per tali lavori si  veda l'art. 2 del d.m. 24 aprile 2014)

12. In caso di procedure ristrette o negoziate, ovvero di dialogo competitivo, l'operatore  economico invitato individualmente, o il candidato ammesso individualmente nella procedura di  dialogo competitivo, ha la facoltà di presentare offerta o di trattare per sé o quale mandatario  di operatori riuniti.  (comma così sostituito dall'art. 2, comma 1, lettera i), d.lgs. n. 113 del 2007)



## Page 44


### Text on Page 44

13. Nel caso di lavori, i concorrenti riuniti in raggruppamento temporaneo devono eseguire le  prestazioni nella percentuale corrispondente alla quota di partecipazione al raggruppamento.   (comma così modificato dall'art. 1, comma 2-bis, lettera a), legge n. 135 del 2012)

14. Ai fini della costituzione del raggruppamento temporaneo, gli operatori economici devono  conferire, con un unico atto, mandato collettivo speciale con rappresentanza ad uno di esse,  detto mandatario.

15. Il mandato deve risultare da scrittura privata autenticata. La relativa procura è conferita al  legale rappresentante dell'operatore economico mandatario. Il mandato è gratuito e  irrevocabile e la sua revoca per giusta causa non ha effetto nei confronti della stazione  appaltante.

15-bis. Le disposizioni di cui al presente articolo trovano applicazione, in quanto compatibili,  alla partecipazione alle procedure di affidamento delle aggregazioni tra le imprese aderenti al  contratto di rete, di cui all'articolo 34, comma 1, lettera e-bis).  (lettera introdotta dall'art. 36, comma 5-bis, lettera b), legge n. 221 del 2012)

16. Al mandatario spetta la rappresentanza esclusiva, anche processuale, dei mandanti nei  confronti della stazione appaltante per tutte le operazioni e gli atti di qualsiasi natura  dipendenti dall'appalto, anche dopo il collaudo, o atto equivalente, fino alla estinzione di ogni  rapporto. La stazione appaltante, tuttavia, può far valere direttamente le responsabilità facenti  capo ai mandanti.

17. Il rapporto di mandato non determina di per sé organizzazione o associazione degli  operatori economici riuniti, ognuno dei quali conserva la propria autonomia ai fini della  gestione, degli adempimenti fiscali e degli oneri sociali.

18. In caso di fallimento del mandatario ovvero, qualora si tratti di imprenditore individuale, in  caso di morte, interdizione, inabilitazione o fallimento del medesimo ovvero nei casi previsti  dalla normativa antimafia, la stazione appaltante può proseguire il rapporto di appalto con  altro operatore economico che sia costituito mandatario nei modi previsti dal presente codice  purché abbia i requisiti di qualificazione adeguati ai lavori o servizi o forniture ancora da  eseguire; non sussistendo tali condizioni la stazione appaltante può recedere dall'appalto.   (comma così modificato dall'art. 2, comma 1, lettera i), d.lgs. n. 113 del 2007)

19. In caso di fallimento di uno dei mandanti ovvero, qualora si tratti di imprenditore  individuale, in caso di morte, interdizione, inabilitazione o fallimento del medesimo ovvero nei  casi previsti dalla normativa antimafia, il mandatario, ove non indichi altro operatore  economico subentrante che sia in possesso dei prescritti requisiti di idoneità, è tenuto alla  esecuzione, direttamente o a mezzo degli altri mandanti, purché questi abbiano i requisiti di  qualificazione adeguati ai lavori o servizi o forniture ancora da eseguire.   (comma così modificato dall'art. 2, comma 1, lettera i), d.lgs. n. 113 del 2007)

Art. 38. Requisiti di ordine generale   (art. 45, dir. 2004/18; art. 75, d.P.R. n. 554/1999; art. 17, d.P.R. n. 34/2000)

1. Sono esclusi dalla partecipazione alle procedure di affidamento delle concessioni e degli  appalti di lavori, forniture e servizi, né possono essere affidatari di subappalti, e non possono  stipulare i relativi contratti i soggetti:

a) che si trovano in stato di fallimento, di liquidazione coatta, di concordato preventivo, salvo il  caso di cui all'articolo 186-bis del regio decreto 16 marzo 1942, n. 267, o nei cui riguardi sia in  corso un procedimento per la dichiarazione di una di tali situazioni;   (lettera così modificata dall'art. 33, comma 2, legge n. 134 del 2012)  b) nei cui confronti è pendente procedimento per l'applicazione di una delle misure di  prevenzione di cui all'articolo 3 della legge 27 dicembre 1956, n. 1423 (ora art. 6 del decreto



## Page 45


### Text on Page 45

legislativo n. 159 del 2011 - n.d.r.) o di una delle cause ostative previste dall'articolo 10 della  legge 31 maggio 1965, n. 575 (ora art. 67 del decreto legislativo n. 159 del 2011 - n.d.r.);  l'esclusione e il divieto operano se la pendenza del procedimento riguarda il titolare o il  direttore tecnico, se si tratta di impresa individuale; i soci o il direttore tecnico se si tratta di  società in nome collettivo, i soci accomandatari o il direttore tecnico se si tratta di società in  accomandita semplice, gli amministratori muniti di poteri di rappresentanza o il direttore  tecnico o il socio unico persona fisica, ovvero il socio di maggioranza in caso di società con  meno di quattro soci, se si tratta di altro tipo di società;  (lettera così modificata dall'art. 4, comma 2, lettera b), legge n. 106 del 2011)  c) nei cui confronti è stata pronunciata sentenza di condanna passata in giudicato, o emesso  decreto penale di condanna divenuto irrevocabile, oppure sentenza di applicazione della pena  su richiesta, ai sensi dell'articolo 444 del codice di procedura penale, per reati gravi in danno  dello Stato o della Comunità che incidono sulla moralità professionale; è comunque causa di  esclusione la condanna, con sentenza passata in giudicato, per uno o più reati di  partecipazione a un'organizzazione criminale, corruzione, frode, riciclaggio, quali definiti dagli  atti comunitari citati all'articolo 45, paragrafo 1, direttiva Ce 2004/18; l'esclusione e il divieto  operano se la sentenza o il decreto sono stati emessi nei confronti: del titolare o del direttore  tecnico se si tratta di impresa individuale; dei soci o del direttore tecnico, se si tratta di società  in nome collettivo; dei soci accomandatari o del direttore tecnico se si tratta di società in  accomandita semplice; degli amministratori muniti di potere di rappresentanza o del direttore  tecnico o del socio unico persona fisica, ovvero del socio di maggioranza in caso di società con  meno di quattro soci, se si tratta di altro tipo di società o consorzio. In ogni caso l'esclusione e  il divieto operano anche nei confronti dei soggetti cessati dalla carica nell'anno antecedente la  data di pubblicazione del bando di gara, qualora l'impresa non dimostri che vi sia stata  completa ed effettiva dissociazione della condotta penalmente sanzionata; l'esclusione e il  divieto in ogni caso non operano quando il reato è stato depenalizzato ovvero quando è  intervenuta la riabilitazione ovvero quando il reato è stato dichiarato estinto dopo la condanna  ovvero in caso di revoca della condanna medesima;  (lettera così modificata dall'art. 4, comma 2, lettera b), legge n. 106 del 2011)  d) che hanno violato il divieto di intestazione fiduciaria posto all'articolo 17 della legge 19  marzo 1990, n. 55; l'esclusione ha durata di un anno decorrente dall'accertamento definitivo  della violazione e va comunque disposta se la violazione non è stata rimossa;   (lettera così modificata dall'art. 4, comma 2, lettera b), legge n. 106 del 2011)  e) che hanno commesso gravi infrazioni debitamente accertate alle norme in materia di  sicurezza e a ogni altro obbligo derivante dai rapporti di lavoro, risultanti dai dati in possesso  dell'Osservatorio;  f) che, secondo motivata valutazione della stazione appaltante, hanno commesso grave  negligenza o malafede nell'esecuzione delle prestazioni affidate dalla stazione appaltante che  bandisce la gara; o che hanno commesso un errore grave nell'esercizio della loro attività  professionale, accertato con qualsiasi mezzo di prova da parte della stazione appaltante;   g) che hanno commesso violazioni gravi, definitivamente accertate, rispetto agli obblighi  relativi al pagamento delle imposte e tasse, secondo la legislazione italiana o quella dello Stato  in cui sono stabiliti;  (lettera così modificata dall'art. 4, comma 2, lettera b), legge n. 106 del 2011)  h) nei cui confronti, ai sensi del comma 1-ter, risulta l’iscrizione nel casellario informatico di cui  all’articolo 7, comma 10, per aver presentato falsa dichiarazione o falsa documentazione in  merito a requisiti e condizioni rilevanti per la partecipazione a procedure di gara e per  l’affidamento dei subappalti;  (lettera così sostituita dall'art. 4, comma 2, lettera b), legge n. 106 del 2011)  i) che hanno commesso violazioni gravi, definitivamente accertate, alle norme in materia di  contributi previdenziali e assistenziali, secondo la legislazione italiana o dello Stato in cui sono  stabiliti;  l) che non presentino la certificazione di cui all'articolo 17 della legge 12 marzo 1999, n. 68,  salvo il disposto del comma 2;  m) nei cui confronti è stata applicata la sanzione interdittiva di cui all'articolo 9, comma 2,  lettera c), del decreto legislativo dell'8 giugno 2001 n. 231 o altra sanzione che comporta il  divieto di contrarre con la pubblica amministrazione compresi i provvedimenti interdittivi di cui  all'articolo 36-bis, comma 1, del decreto-legge 4 luglio 2006, n. 223, convertito, con



## Page 46


### Text on Page 46

modificazioni, dalla legge 4 agosto 2006, n. 248; (disposizione abrogata, ora il riferimento è  all'art. 14 del d.lgs. n. 81 del 2008 - n.d.r.)  (lettera così modificata dall'art. 3, comma 1, lettera e), d.lgs. n. 113 del 2007)  m-bis) nei cui confronti, ai sensi dell'articolo 40, comma 9-quater, risulta l'iscrizione nel  casellario informatico di cui all'articolo 7, comma 10, per aver presentato falsa dichiarazione o  falsa documentazione ai fini del rilascio dell'attestazione SOA;  (lettera così sostituita dall'art. 4, comma 2, lettera b), legge n. 106 del 2011)  m-ter) di cui alla precedente lettera b) che, pur essendo stati vittime dei reati previsti e puniti  dagli articoli 317 e 629 del codice penale aggravati ai sensi dell’articolo 7 del decreto-legge 13  maggio 1991, n. 152, convertito, con modificazioni, dalla legge 12 luglio 1991, n. 203, non  risultino aver denunciato i fatti all’autorità giudiziaria, salvo che ricorrano i casi previsti  dall’articolo 4, primo comma, della legge 24 novembre 1981, n. 689. La circostanza di cui al  primo periodo deve emergere dagli indizi a base della richiesta di rinvio a giudizio formulata  nei confronti dell’imputato nell'anno antecedente alla pubblicazione del bando e deve essere  comunicata, unitamente alle generalità del soggetto che ha omesso la predetta denuncia, dal  procuratore della Repubblica procedente all’Autorità di cui all’articolo 6, la quale cura la  pubblicazione della comunicazione sul sito dell’Osservatorio;  (lettera aggiunta dall'art. 2, comma 19, legge n. 94 del 2009, poi così modificata dall'art. 4,  comma 2, lettera b), legge n. 106 del 2011)  m-quater) che si trovino, rispetto ad un altro partecipante alla medesima procedura di  affidamento, in una situazione di controllo di cui all'articolo 2359 del codice civile o in una  qualsiasi relazione, anche di fatto, se la situazione di controllo o la relazione comporti che le  offerte sono imputabili ad un unico centro decisionale.   (lettera aggiunta dall'art. 3, comma 1, legge n. 166 del 2009)

1-bis. Le cause di esclusione previste dal presente articolo non si applicano alle aziende o  società sottoposte a sequestro o confisca ai sensi dell’articolo 12-sexies del decreto-legge 8  giugno 1992, n. 306, convertito, con modificazioni, dalla legge 7 agosto 1992, n. 356, o della  legge 31 maggio 1965, n. 575 (ora artt. 20 e 24 del decreto legislativo n. 159 del 2011 -  n.d.r.), ed affidate ad un custode o amministratore giudiziario, limitatamente a quelle riferite al  periodo precedente al predetto affidamento, o finanziario  (comma introdotto dall'art. 2, comma 19, legge n. 94 del 2009 poi così modificato dall'art. 4,  comma 2, lettera b), legge n. 106 del 2011)

1-ter. In caso di presentazione di falsa dichiarazione o falsa documentazione, nelle procedure  di gara e negli affidamenti di subappalto, la stazione appaltante ne dà segnalazione all’Autorità  che, se ritiene che siano state rese con dolo o colpa grave in considerazione della rilevanza o  della gravità dei fatti oggetto della falsa dichiarazione o della presentazione di falsa  documentazione, dispone l’iscrizione nel casellario informatico ai fini dell’esclusione dalle  procedure di gara e dagli affidamenti di subappalto ai sensi del comma 1, lettera h), fino ad un  anno, decorso il quale l’iscrizione è cancellata e perde comunque efficacia.  (comma introdotto dall'art. 4, comma 2, lettera b), legge n. 106 del 2011, poi così modificato  dall'art. 20, comma 1, lettera d), legge n. 35 del 2012)

2. Il candidato o il concorrente attesta il possesso dei requisiti mediante dichiarazione  sostitutiva in conformità alle previsioni del testo unico delle disposizioni legislative e  regolamentari in materia di documentazione amministrativa, di cui al d.P.R. 28 dicembre 2000,  n. 445, in cui indica tutte le condanne penali riportate, ivi comprese quelle per le quali abbia  beneficiato della non menzione. Ai fini del comma 1, lettera c), il concorrente non è tenuto ad  indicare nella dichiarazione le condanne per reati depenalizzati ovvero dichiarati estinti dopo la  condanna stessa, né le condanne revocate, né quelle per le quali è intervenuta la riabilitazione.  Ai fini del comma 1, lettera g), si intendono gravi le violazioni che comportano un omesso  pagamento di imposte e tasse per un importo superiore all'importo di cui all'articolo 48-bis,  commi 1 e 2-bis, del d.P.R. 29 settembre 1973, n. 602; costituiscono violazioni definitivamente  accertate quelle relative all'obbligo di pagamento di debiti per imposte e tasse certi, scaduti ed  esigibili. Ai fini del comma 1, lettera i), si intendono gravi le violazioni ostative al rilascio del  documento unico di regolarità contributiva di cui all'articolo 2, comma 2, del decreto-legge 25  settembre 2002, n. 210, convertito, con modificazioni, dalla legge 22 novembre 2002, n. 266;



## Page 47


### Text on Page 47

i soggetti di cui all'articolo 47, comma 1, dimostrano, ai sensi dell' articolo 47, comma 2, il  possesso degli stessi requisiti prescritti per il rilascio del documento unico di regolarità  contributiva. Ai fini del comma 1, lettera m-quater), il concorrente allega, alternativamente:  (comma così modificato dall'art. 1, comma 5, legge n. 44 del 2012)

a) la dichiarazione di non trovarsi in alcuna situazione di controllo di cui all'articolo 2359 del  codice civile rispetto ad alcun soggetto, e di aver formulato l'offerta autonomamente;  b) la dichiarazione di non essere a conoscenza della partecipazione alla medesima procedura di  soggetti che si trovano, rispetto al concorrente, in una delle situazioni di controllo di cui  all'articolo 2359 del codice civile, e di aver formulato l'offerta autonomamente;   c) la dichiarazione di essere a conoscenza della partecipazione alla medesima procedura di  soggetti che si trovano, rispetto al concorrente, in situazione di controllo di cui all'articolo 2359  del codice civile, e di aver formulato l'offerta autonomamente.

Nelle ipotesi di cui alle lettere a), b) e c), la stazione appaltante esclude i concorrenti per i  quali accerta che le relative offerte sono imputabili ad un unico centro decisionale, sulla base di  univoci elementi. La verifica e l'eventuale esclusione sono disposte dopo l'apertura delle buste  contenenti l'offerta economica.  (comma così sostituito dall'art. 4, comma 2, lettera b), legge n. 106 del 2011)

3. Ai fini degli accertamenti relativi alle cause di esclusione di cui al presente articolo, si applica  l'articolo 43 del d.P.R. 28 dicembre 2000, n. 445; resta fermo per le stazioni appaltanti e per  gli enti aggiudicatori l'obbligo di acquisire d'ufficio il documento unico di regolarità contributiva.  In sede di verifica delle dichiarazioni di cui ai commi 1 e 2 le stazioni appaltanti chiedono al  competente ufficio del casellario giudiziale, relativamente ai candidati o ai concorrenti, i  certificati del casellario giudiziale di cui all'articolo 21 del d.P.R. 14 novembre 2002, n. 313,  oppure le visure di cui all'articolo 33, comma 1, del medesimo decreto n. 313 del 2002.   (comma così modificato dall'art. 31, comma 2, lettera a), legge n. 98 del 2013)

4. Ai fini degli accertamenti relativi alle cause di esclusione di cui al presente articolo, nei  confronti di candidati o concorrenti non stabiliti in Italia, le stazioni appaltanti chiedono se del  caso ai candidati o ai concorrenti di fornire i necessari documenti probatori, e possono altresì  chiedere la cooperazione delle autorità competenti.

5. Se nessun documento o certificato è rilasciato da altro Stato dell'Unione europea, costituisce  prova sufficiente una dichiarazione giurata, ovvero, negli Stati membri in cui non esiste siffatta  dichiarazione, una dichiarazione resa dall'interessato innanzi a un'autorità giudiziaria o  amministrativa competente, a un notaio o a un organismo professionale qualificato a riceverla  del Paese di origine o di provenienza.

Art. 39. Requisiti di idoneità professionale  (art. 46, dir. 2004/18; art. 15, d.lgs. n. 157/1995; art. 12, d.lgs. n. 358/1992)

1. I concorrenti alle gare, se cittadini italiani o di altro Stato membro residenti in Italia,  possono essere invitati a provare la loro iscrizione nel registro della camera di commercio,  industria, artigianato e agricoltura o nel registro delle commissioni provinciali per l'artigianato,  o presso i competenti ordini professionali. Si applica la disposizione dell'articolo 38, comma 3.

2. Se si tratta di un cittadino di altro Stato membro non residente in Italia, può essergli  richiesto di provare la sua iscrizione, secondo le modalità vigenti nello Stato di residenza, in  uno dei registri professionali o commerciali di cui all'allegato XI A per gli appalti pubblici di  lavori, all'allegato XI B per gli appalti pubblici di forniture e all'allegato XI C per gli appalti  pubblici di servizi, mediante dichiarazione giurata o secondo le modalità vigenti nello Stato  membro nel quale è stabilito.



## Page 48


### Text on Page 48

3. I fornitori appartenenti a Stati membri che non figurano nei citati allegati attestano, sotto la  propria responsabilità, che il certificato prodotto è stato rilasciato da uno dei registri  professionali o commerciali istituiti nel Paese in cui sono residenti.

4. Nelle procedure di aggiudicazione degli appalti pubblici di servizi, se i candidati o gli offerenti  devono essere in possesso di una particolare autorizzazione ovvero appartenere a una  particolare organizzazione per poter prestare nel proprio paese d'origine il servizio in  questione, la stazione appaltante può chiedere loro di provare il possesso di tale autorizzazione  ovvero l'appartenenza all'organizzazione di cui trattasi.

Art. 40. Qualificazione per eseguire lavori pubblici  (artt. 47-49, dir. 2004/18; artt. 8 e 9, legge n. 109/1994)

1. I soggetti esecutori a qualsiasi titolo di lavori pubblici devono essere qualificati e improntare  la loro attività ai principi della qualità, della professionalità e della correttezza. Allo stesso fine i  prodotti, i processi, i servizi e i sistemi di qualità aziendali impiegati dai medesimi soggetti  sono sottoposti a certificazione, ai sensi della normativa vigente.

2. Con il regolamento previsto dall'articolo 5, viene disciplinato il sistema di qualificazione,  unico per tutti gli esecutori a qualsiasi titolo di lavori pubblici, di importo superiore a 150.000  euro, articolato in rapporto alle tipologie e all'importo dei lavori stessi. Con il regolamento di  cui all'articolo 5 possono essere altresì periodicamente revisionate le categorie di qualificazione  con la possibilità di prevedere eventuali nuove categorie.  (comma così modificato dall'art. 2, comma 1, lettera l), d.lgs. n. 113 del 2007)

3. Il sistema di qualificazione è attuato da organismi di diritto privato di attestazione,  appositamente autorizzati dall'Autorità. L'attività di attestazione è esercitata nel rispetto del  principio di indipendenza di giudizio, garantendo l'assenza di qualunque interesse commerciale  o finanziario che possa determinare comportamenti non imparziali o discriminatori. Le SOA  nell'esercizio dell'attività di attestazione per gli esecutori di lavori pubblici svolgono funzioni di  natura pubblicistica, anche agli effetti dell'articolo 1 della legge 14 gennaio 1994, n. 20. In  caso di false attestazioni dalle stesse rilasciate si applicano gli articoli 476 e 479 del codice  penale. Prima del rilascio delle attestazioni, le SOA verificano tutti i requisiti dell'impresa  richiedente. Agli organismi di attestazione è demandato il compito di attestare l'esistenza nei  soggetti qualificati di:   (alinea così modificato dall'art. 3, comma 1, lett. f), d.lgs. n. 113 del 2007, poi dall'art. 2,  comma 1, lett. i), d.lgs. n. 152 del 2008)

a) certificazione di sistema di qualità conforme alle norme europee della serie UNI EN ISO  9000 e alla vigente normativa nazionale, rilasciata da soggetti accreditati ai sensi delle norme  europee della serie UNI CEI EN 45000 e della serie UNI CEI EN ISO/IEC 17000. I soggetti  accreditati sono tenuti a inserire la certificazione di cui alla presente lettera relativa alle  imprese esecutrici di lavori pubblici nell'elenco ufficiale istituito presso l'organismo nazionale  italiano di accreditamento di cui all'articolo 4, comma 2, della legge 23 luglio 2009, n. 99;   (lettera così modificata dall'art. 4, comma 2, lettera c), legge n. 106 del 2011)  b) requisiti di ordine generale nonché tecnico-organizzativi ed economico-finanziari conformi  alle disposizioni comunitarie in materia di qualificazione. Tra i requisiti tecnico organizzativi  rientrano i certificati rilasciati alle imprese esecutrici dei lavori pubblici da parte delle stazioni  appaltanti. Gli organismi di attestazione acquisiscono detti certificati unicamente  dall'Osservatorio, cui sono trasmessi, in copia, dalle stazioni appaltanti.

4. Il regolamento definisce in particolare:

a) (lettera soppressa dall'art. 2, comma 1, lett. i), d.lgs. n. 152 del 2008)  b) le modalità e i criteri di autorizzazione e di eventuale decadenza nei confronti degli  organismi di attestazione, nonché i requisiti soggettivi, organizzativi, finanziari e tecnici che i  predetti organismi devono possedere;



## Page 49


### Text on Page 49

(lettera così modificata dall'art. 2, comma 1, lett. i), d.lgs. n. 152 del 2008)  c) le modalità di attestazione dell'esistenza nei soggetti qualificati della certificazione del  sistema di qualità, di cui al comma 3, lettera a), e dei requisiti di cui al comma 3, lettera b),  nonché le modalità per l'eventuale verifica annuale dei predetti requisiti relativamente ai dati di  bilancio;   (lettera così modificata dall'art. 2 del d.lgs. n. 6 del 2007)  d) i requisiti di ordine generale in conformità all'articolo 38, e i requisiti tecnico-organizzativi  ed economico-finanziari di cui al comma 3, lettera b), con le relative misure in rapporto  all'entità e alla tipologia dei lavori. Vanno definiti, tra i suddetti requisiti, anche quelli relativi  alla regolarità contributiva e contrattuale, ivi compresi i versamenti alle casse edili. Tra i  requisiti di capacità tecnica e professionale il regolamento comprende, nei casi appropriati, le  misure di gestione ambientale;   e) i criteri per la determinazione delle tariffe applicabili all'attività di qualificazione, ferma  restando l'inderogabilità dei minimi tariffari;   (lettera così modificata dall'art. 4, comma 2, lettera c), legge n. 106 del 2011)  f) le modalità di verifica della qualificazione; la durata dell'efficacia della qualificazione è di  cinque anni, con verifica entro il terzo anno del mantenimento dei requisiti di ordine generale  nonché dei requisiti di capacità strutturale da indicare nel regolamento; il periodo di durata  della validità delle categorie generali e speciali oggetto della revisione di cui al comma 2; la  verifica di mantenimento sarà tariffata proporzionalmente alla tariffa di attestazione in misura  non superiore ai tre quinti della stessa;   (lettera così modificata dall'art. 2, comma 1, lettera l), d.lgs. n. 113 del 2007)  f-bis) le modalità per assicurare, nel quadro delle rispettive competenze, l'azione coordinata in  materia di vigilanza sull'attività degli organismi di attestazione avvalendosi delle strutture e  delle risorse già a disposizione per tale finalità e senza nuovi o maggiori oneri a carico della  finanza pubblica;  (lettera introdotta dall'art. 2 del d.lgs. n. 6 del 2007)  g) la previsione di sanzioni pecuniarie e interdittive, fino alla decadenza dell'autorizzazione, per  le irregolarità, le illegittimità e le illegalità commesse dalle SOA nel rilascio delle attestazioni  nonché in caso di inerzia delle stesse a seguito di richiesta di informazioni ed atti attinenti  all'esercizio della funzione di vigilanza da parte dell'Autorità, secondo un criterio di  proporzionalità e nel rispetto del principio del contraddittorio;  (lettera così modificata dall'art. 3, comma 1, lett. f), d.lgs. n. 113 del 2007 poi dall'art. 2,  comma 1, lett. i), d.lgs. n. 152 del 2008)  g-bis) la previsione delle sanzioni pecuniarie di cui all’articolo 6, comma 11, e di sanzioni  interdittive, fino alla decadenza dell’attestazione di qualificazione, nei confronti degli operatori  economici che non rispondono a richieste di informazioni e atti formulate dall’Autorità  nell’esercizio del potere di vigilanza sul sistema di qualificazione, ovvero forniscono  informazioni o atti non veritieri;  (lettera aggiunta dall'art. 2, comma 1, lett. i), d.lgs. n. 152 del 2008)  h) la formazione di elenchi, su base regionale, dei soggetti che hanno conseguito la  qualificazione di cui al comma 3; tali elenchi sono redatti e conservati presso l'Autorità, che ne  assicura la pubblicità per il tramite dell'Osservatorio.

5. E' vietata, per l'affidamento di lavori pubblici, l'utilizzazione degli elenchi predisposti dai  soggetti di cui all'articolo 32, salvo quanto disposto per la procedura ristretta semplificata e per  gli affidamenti in economia.

6. Il regolamento stabilisce gli specifici requisiti economico-finanziari e tecnico-organizzativi  che devono possedere i candidati ad una concessione di lavori pubblici che non intendano  eseguire i lavori con la propria organizzazione di impresa.

7. Le imprese alle quali venga rilasciata da organismi accreditati, ai sensi delle norme europee  della serie UNI CEI EN 45000 e della serie UNI CEI EN ISO/IEC 17000, la certificazione di  sistema di qualità conforme alle norme europee della serie UNI EN ISO 9000, usufruiscono del  beneficio che la cauzione e la garanzia fideiussoria, previste rispettivamente dall'articolo 75 e  dall'articolo 113, comma 1, sono ridotte, per le imprese certificate, del 50 per cento.   (comma così modificato dall'art. 2, comma 1, lettera l), d.lgs. n. 113 del 2007)



## Page 50


### Text on Page 50

8. Il regolamento stabilisce quali requisiti economico-finanziari e tecnico-organizzativi devono  possedere le imprese per essere affidatarie di lavori pubblici di importo fino a 150.000 euro,  ferma restando la necessità del possesso dei requisiti di ordine generale di cui all'articolo 38.

9. Le attestazioni rilasciate dalle SOA devono indicare espressamente le referenze che hanno  permesso il rilascio dell'attestazione e i dati da esse risultanti non possono essere contestati  immotivatamente.

9-bis. Le SOA sono responsabili della conservazione della documentazione e degli atti utilizzati  per il rilascio delle attestazioni anche dopo la cessazione dell'attività di attestazione. Le SOA  sono altresì tenute a rendere disponibile la documentazione e gli atti ai soggetti indicati nel  regolamento, anche in caso di sospensione o decadenza dell'autorizzazione all'esercizio  dell'attività di attestazione; in caso di inadempimento, si applicano le sanzioni amministrative  pecuniarie previste dall'articolo 6, comma 11. In ogni caso le SOA restano tenute alla  conservazione della documentazione e degli atti di cui al primo periodo per dieci anni o nel  diverso termine indicato con il regolamento di cui all'articolo 5.  (comma aggiunto dall'art. 3, comma 1, lettera g), d.lgs. n. 113 del 2007, poi così modificato  dall'art. 2, comma 1, lett. i), d.lgs. n. 152 del 2008)

9-ter. Le SOA hanno l’obbligo di comunicare all’Autorità l’avvio del procedimento di  accertamento del possesso dei requisiti nei confronti delle imprese nonché il relativo esito. Le  SOA hanno l'obbligo di dichiarare la decadenza dell’attestazione di qualificazione qualora  accertino che la stessa sia stata rilasciata in carenza dei requisiti prescritti dal regolamento,  ovvero che sia venuto meno il possesso dei predetti requisiti; in caso di inadempienza  l'Autorità procede a dichiarare la decadenza dell’autorizzazione alla SOA all'esercizio  dell'attività di attestazione.  (comma aggiunto dall'art. 3, comma 1, lettera g), d.lgs. n. 113 del 2007, poi così modificato  dall'art. 2, comma 1, lett. i), d.lgs. n. 152 del 2008)

9-quater. In caso di presentazione di falsa dichiarazione o falsa documentazione, ai fini della  qualificazione, le SOA ne danno segnalazione all'Autorità che, se ritiene che siano state rese  con dolo o colpa grave in considerazione della rilevanza o della gravità dei fatti oggetto della  falsa dichiarazione o della presentazione di falsa documentazione, dispone l'iscrizione nel  casellario informatico ai fini dell' esclusione dalle procedure di gara e dagli affidamenti di  subappalto ai sensi dell'articolo 38, comma 1, lettera m-bis), per un periodo di un anno,  decorso il quale l'iscrizione è cancellata e perde comunque efficacia.  (comma aggiunto dall'art. 4, comma 2, lettera c), legge n. 106 del 2011)

Art. 41. Capacità economica e finanziaria dei fornitori e dei prestatori di servizi  (art. 47, dir. 2004/18; art. 1,3 d.lgs. n. 157/1995; art. 13, d.lgs. n. 358/1995)

1. Negli appalti di forniture o servizi, la dimostrazione della capacità finanziaria ed economica  delle imprese concorrenti può essere fornita mediante uno o più dei seguenti documenti:   (comma così sostituito dall'art. 2, comma 1, lett. l), d.lgs. n. 152 del 2008)

a) dichiarazione di almeno due istituti bancari o intermediari autorizzati ai sensi del decreto  legislativo 1° settembre 1993, n. 385;   b) bilanci o estratti dei bilanci dell'impresa, ovvero dichiarazione sottoscritta in conformità alle  disposizioni del d.P.R. 28 dicembre 2000 n. 445;   c) dichiarazione, sottoscritta in conformità alle disposizioni del d.P.R. 28 dicembre 2000 n. 445,  concernente il fatturato globale d'impresa e l'importo relativo ai servizi o forniture nel settore  oggetto della gara, realizzati negli ultimi tre esercizi.

2. Le amministrazioni precisano nel bando di gara i requisiti che devono essere posseduti dal  concorrente, nonché gli altri eventuali che ritengono di richiedere. I documenti di cui al comma  1, lettera b), non possono essere richiesti a prestatori di servizi o di forniture stabiliti in Stati  membri che non prevedono la pubblicazione del bilancio. Sono illegittimi i criteri che fissano,



## Page 51


### Text on Page 51

senza congrua motivazione, limiti di accesso connessi al fatturato aziendale.  (comma così modificato dall'art. 1, comma 2-bis, lettera b), legge n. 135 del 2012)

3. Se il concorrente non è in grado, per giustificati motivi, ivi compreso quello concernente la  costituzione o l'inizio dell'attività da meno di tre anni, di presentare le referenze richieste, può  provare la propria capacità economica e finanziaria mediante qualsiasi altro documento  considerato idoneo dalla stazione appaltante.

4. La dichiarazione di cui al comma 1, lettera a), è presentata già in sede di offerta. Il  concorrente aggiudicatario è tenuto ad esibire la documentazione probatoria a conferma delle  dichiarazioni di cui al comma 1, lettere b) e c).   (comma così sostituito dall'art. 2, comma 1, lett. l), d.lgs. n. 152 del 2008)

Art. 42. Capacità tecnica e professionale dei fornitori e dei prestatori di servizi  (art. 48, dir. 2004/18; art. 14, d.lgs. n. 158/1995; art. 14, d.lgs. n. 358/1995)

1. Negli appalti di servizi e forniture la dimostrazione delle capacità tecniche dei concorrenti  può essere fornita in uno o più dei seguenti modi, a seconda della natura, della quantità o  dell'importanza e dell'uso delle forniture o dei servizi:

a) presentazione dell'elenco dei principali servizi o delle principali forniture prestati negli ultimi  tre anni con l'indicazione degli importi, delle date e dei destinatari, pubblici o privati, dei servizi  o forniture stessi; se trattasi di servizi e forniture prestati a favore di amministrazioni o enti  pubblici, esse sono provate da certificati rilasciati e vistati dalle amministrazioni o dagli enti  medesimi; se trattasi di servizi e forniture prestati a privati, l'effettuazione effettiva della  prestazione è dichiarata da questi o, in mancanza, dallo stesso concorrente;  b) indicazione dei tecnici e degli organi tecnici, facenti direttamente capo, o meno, al  concorrente e, in particolare, di quelli incaricati dei controlli di qualità;   c) descrizione delle attrezzature tecniche tale da consentire una loro precisa individuazione e  rintracciabilità, delle misure adottate dal fornitore o dal prestatore del servizio per garantire la  qualità, nonché degli strumenti di studio o di ricerca di cui dispone;   d) controllo, effettuato dalla stazione appaltante o, nel caso di concorrente non stabilito in  Italia, per incarico della stazione appaltante, da un organismo ufficiale competente del Paese in  cui è stabilito il concorrente, purché tale organismo acconsenta, allorché i prodotti da fornire o  il servizio da prestare siano complessi o debbano rispondere, eccezionalmente, a uno scopo  determinato; il controllo verte sulla capacità di produzione e, se necessario, di studio e di  ricerca del concorrente e sulle misure utilizzate da quest'ultimo per il controllo della qualità;   e) indicazione dei titoli di studio e professionali dei prestatori di servizi o dei dirigenti  dell'impresa concorrente e, in particolare, dei soggetti concretamente responsabili della  prestazione di servizi;  f) indicazione, per gli appalti di servizi e unicamente nei casi appropriati, stabiliti dal  regolamento, delle misure di gestione ambientale che l'operatore potrà applicare durante la  realizzazione dell'appalto;   g) per gli appalti di servizi, indicazione del numero medio annuo di dipendenti del concorrente  e il numero di dirigenti impiegati negli ultimi tre anni;   h) per gli appalti di servizi, dichiarazione indicante l'attrezzatura, il materiale e  l'equipaggiamento tecnico di cui il prestatore di servizi disporrà per eseguire l'appalto;  i) indicazione della quota di appalto che il concorrente intenda, eventualmente, subappaltare;  l) nel caso di forniture, produzione di campioni, descrizioni o fotografie dei beni da fornire, la  cui autenticità sia certificata a richiesta della stazione appaltante;  m) nel caso di forniture, produzione di certificato rilasciato dagli istituti o servizi ufficiali  incaricati del controllo qualità, di riconosciuta competenza, i quali attestino la conformità dei  beni con riferimento a determinati requisiti o norme.

2. La stazione appaltante precisa nel bando di gara o nella lettera d'invito, quali dei suindicati  documenti e requisiti devono essere presentati o dimostrati.



## Page 52


### Text on Page 52

3. Le informazioni richieste non possono eccedere l'oggetto dell'appalto; l'amministrazione  deve, comunque, tener conto dell'esigenza di protezione dei segreti tecnici e commerciali.

3-bis. Le stazioni appaltanti provvedono a inserire nella Banca dati nazionale dei contratti  pubblici di cui all'articolo 6-bis del presente Codice, secondo il modello predisposto e pubblicato  dall'Autorità sul sito informatico presso l'Osservatorio, previo parere del Ministero delle  infrastrutture e dei trasporti, la certificazione attestante le prestazioni di cui al comma 1,  lettera a), del presente articolo rese dai fornitori e dai prestatori di servizi, entro trenta giorni  dall'avvenuto rilascio; in caso di inadempimento si applica quanto previsto dall'articolo 6,  comma 11.  (comma introdotto dall'art. 4, comma 2, lettera c-bis), legge n. 106 del 2011, poi così  modificato dall'art. 20, comma 1, lettera e), legge n. 35 del 2012)

4. I requisiti previsti nel comma 1 del presente articolo possono essere provati in sede di gara  mediante dichiarazione sottoscritta in conformità alle disposizione del d.P.R. del 28 dicembre  2000 n. 445; al concorrente aggiudicatario è richiesta la documentazione probatoria, a  conferma di quanto dichiarato in sede di gara.

4-bis. Al fine di assicurare la massima estensione dei principi comunitari e delle regole di  concorrenza negli appalti di servizi o di servizi pubblici locali, la stazione appaltante considera,  in ogni caso, rispettati i requisiti tecnici prescritti anche ove la disponibilità dei mezzi tecnici  necessari ed idonei all'espletamento del servizio sia assicurata mediante contratti di locazione  finanziaria con soggetti terzi.  (comma aggiunto dall'art. 2, comma 1, lettera m), d.lgs. n. 113 del 2007)

Art. 43. Norme di garanzia della qualità  (art. 49, dir. 2004/18; art. 39, d.lgs. n. 157/1995)

1. Qualora richiedano la presentazione di certificati rilasciati da organismi indipendenti per  attestare l'ottemperanza dell'operatore economico a determinate norme in materia di garanzia  della qualità, le stazioni appaltanti fanno riferimento ai sistemi di assicurazione della qualità  basati sulle serie di norme europee in materia e certificati da organismi conformi alle serie  delle norme europee relative alla certificazione. Le stazioni appaltanti riconoscono i certificati  equivalenti rilasciati da organismi stabiliti in altri Stati membri. Esse ammettono parimenti  altre prove relative all'impiego di misure equivalenti di garanzia della qualità prodotte dagli  operatori economici.

Art. 44. Norme di gestione ambientale   (art. 50, dir. 2004/18)

1. Qualora, per gli appalti di lavori e di servizi, e unicamente nei casi appropriati, le stazioni  appaltanti chiedano l'indicazione delle misure di gestione ambientale che l'operatore economico  potrà applicare durante l'esecuzione del contratto, e allo scopo richiedano la presentazione di  certificati rilasciati da organismi indipendenti per attestare il rispetto da parte dell'operatore  economico di determinate norme di gestione ambientale, esse fanno riferimento al sistema  comunitario di ecogestione e audit (EMAS) o a norme di gestione ambientale basate sulle  pertinenti norme europee o internazionali certificate da organismi conformi alla legislazione  comunitaria o alle norme europee o internazionali relative alla certificazione. Le stazioni  appaltanti riconoscono i certificati equivalenti in materia rilasciati da organismi stabiliti in altri  Stati membri. Esse accettano parimenti altre prove relative a misure equivalenti in materia di  gestione ambientale, prodotte dagli operatori economici.

Art. 45. Elenchi ufficiali di fornitori o prestatori di servizi   (art. 52, dir. 2004/18; art. 17, d.lgs. n. 157/1995; art. 18, d.lgs. n. 358/1992; art. 11, legge  n. 128/1998)



## Page 53


### Text on Page 53

1. I concorrenti iscritti in elenchi ufficiali di prestatori di servizi o di fornitori possono  presentare alla stazione appaltante, per ogni appalto, un certificato d'iscrizione indicante le  referenze che hanno permesso l'iscrizione stessa e la relativa classificazione.

1-bis. Per gli operatori economici facenti parte di un gruppo che dispongono di mezzi forniti da  altre società del gruppo, l'iscrizione negli elenchi indica specificamente i mezzi di cui si  avvalgono, la proprietà degli stessi e le condizioni contrattuali dell'avvalimento.  (comma aggiunto dall'art. 1, comma 1, lettera i), d.lgs. n. 152 del 2008)

2. L'iscrizione di un prestatore di servizi o di un fornitore in uno degli elenchi di cui al comma  1, certificata dall'Autorità, ovvero, per gli operatori degli altri Stati membri certificata da parte  dell'autorità o dell'organismo di certificazione dello Stato dove sono stabiliti, costituisce, per le  stazioni appaltanti, presunzione d'idoneità alla prestazione, corrispondente alla classificazione  del concorrente iscritto, limitatamente a quanto previsto:

- dall'articolo 38, comma 1, lettere a), c), f), secondo periodo;  - dall'articolo 39;   - dall'articolo 41, comma 1, lettere b) e c);  - dall'articolo 42, comma 1, lettere a), b), c), d);   - limitatamente ai servizi, dall'articolo 42, comma 1, lettere e), f), g), h), i);  - limitatamente alle forniture, dall'articolo 42, comma 1, lettere l), m).

3. I dati risultanti dall'iscrizione in uno degli elenchi di cui al comma 1 per i quali opera la  presunzione di idoneità di cui al comma 2, non possono essere contestati immotivatamente.

4. L'iscrizione in elenchi ufficiali di fornitori o prestatori di servizi non può essere imposta agli  operatori economici in vista della partecipazione ad un pubblico appalto.

5. Gli elenchi sono soggetti a pubblicazione sul profilo di committente e sul casellario  informatico dell'Autorità.

6. Gli operatori economici di altri Stati membri possono essere iscritti negli elenchi ufficiali di  cui al comma 1 alle stesse condizioni stabilite gli operatori italiani; a tal fine, non possono,  comunque, essere richieste prove o dichiarazioni diverse da quelle previste dagli articoli 38,  39, 41, 42, 43, 44.

7. Le amministrazioni o gli enti che gestiscono tali elenchi comunicano alla Presidenza del  Consiglio dei Ministri - Dipartimento per il coordinamento delle politiche comunitarie, nei tre  mesi decorrenti dalla data di entrata in vigore del presente codice ovvero dall'istituzione di  nuovi elenchi o albi, il nome e l'indirizzo dei gestori degli stessi presso cui possono essere  presentate le domande d'iscrizione; le stesse amministrazioni o enti provvedono  all'aggiornamento dei dati comunicati. Nei trenta giorni successivi al loro ricevimento il  Dipartimento per il coordinamento delle politiche comunitarie cura la trasmissione di tali dati  agli altri Stati membri.

8. Gli operatori economici possono chiedere in qualsiasi momento la loro iscrizione in uno degli  elenchi di cui al comma 1. Essi devono essere informati entro un termine ragionevolmente  breve, fissato ai sensi dell'articolo 2 della legge 7 agosto 1990, n. 241 e successive  modificazioni, della decisione dell'amministrazione o ente che istituisce l'elenco.

Art. 46. Documenti e informazioni complementari - Tassatività delle cause di  esclusione  (rubrica così modificata dall'art. 4, comma 2, lettera d), legge n. 106 del 2011)  (art. 43, dir. 2004/18; art. 16, d.lgs. n. 157/1995; art. 15, d.lgs. n. 358/1992)



## Page 54


### Text on Page 54

1. Nei limiti previsti dagli articoli da 38 a 45, le stazioni appaltanti invitano, se necessario, i  concorrenti a completare o a fornire chiarimenti in ordine al contenuto dei certificati,  documenti e dichiarazioni presentati.

1-bis. La stazione appaltante esclude i candidati o i concorrenti in caso di mancato  adempimento alle prescrizioni previste dal presente codice e dal regolamento e da altre  disposizioni di legge vigenti, nonché nei casi di incertezza assoluta sul contenuto o sulla  provenienza dell’offerta, per difetto di sottoscrizione o di altri elementi essenziali ovvero in  caso di non integrità del plico contenente l'offerta o la domanda di partecipazione o altre  irregolarità relative alla chiusura dei plichi, tali da far ritenere, secondo le circostanze concrete,  che sia stato violato il principio di segretezza delle offerte; i bandi e le lettere di invito non  possono contenere ulteriori prescrizioni a pena di esclusione. Dette prescrizioni sono comunque  nulle.  (comma aggiunto dall'art. 4, comma 2, lettera d), legge n. 106 del 2011)

Art. 47. Operatori economici stabiliti in Stati diversi dall'Italia  (art. 20-septies, d.lgs. n. 190/2002)   (articolo così modificato dall'art. 1, comma 1, lettera l), d.lgs. n. 152 del 2008)

1. Agli operatori economici stabiliti negli altri Stati aderenti all'Unione Europea, nonché a quelle  stabilite nei Paesi firmatari dell'accordo sugli appalti pubblici che figura nell'allegato 4  dell'accordo che istituisce l'Organizzazione mondiale del commercio, o in Paesi che, in base ad  altre norme di diritto internazionale, o in base ad accordi bilaterali siglati con l'Unione Europea  o con l'Italia che consentano la partecipazione ad appalti pubblici a condizioni di reciprocità, la  qualificazione è consentita alle medesime condizioni richieste alle imprese italiane.

2. Per gli operatori economici di cui al comma 1, la qualificazione di cui al presente codice non  è condizione obbligatoria per la partecipazione alla gara. Essi si qualificano alla singola gara  producendo documentazione conforme alle normative vigenti nei rispettivi Paesi, idonea a  dimostrare il possesso di tutti i requisiti prescritti per la qualificazione e la partecipazione degli  operatori economici italiani alle gare. E' salvo il disposto dell'articolo 38, comma 5.

Art. 48. Controlli sul possesso dei requisiti  (art. 10, legge n. 109/1994)

1. Le stazioni appaltanti prima di procedere all'apertura delle buste delle offerte presentate,  richiedono ad un numero di offerenti non inferiore al 10 per cento delle offerte presentate,  arrotondato all'unità superiore, scelti con sorteggio pubblico, di comprovare, entro dieci giorni  dalla data della richiesta medesima, il possesso dei requisiti di capacità economico-finanziaria e  tecnico-organizzativa, eventualmente richiesti nel bando di gara, presentando la  documentazione indicata in detto bando o nella lettera di invito. Le stazioni appaltanti, in sede  di controllo, verificano il possesso del requisito di qualificazione per eseguire lavori attraverso il  casellario informatico di cui all'articolo 7, comma 10, ovvero attraverso il sito del Ministero  delle infrastrutture e dei trasporti per i contratti affidati al contraente generale; per i fornitori e  per i prestatori di servizi la verifica del possesso del requisito di cui all'articolo 42, comma 1,  lettera a), del presente codice è effettuata tramite la Banca dati nazionale dei contratti pubblici  di cui all'articolo 6-bis del presente Codice. Quando tale prova non sia fornita, ovvero non  confermi le dichiarazioni contenute nella domanda di partecipazione o nell'offerta, le stazioni  appaltanti procedono all'esclusione del concorrente dalla gara, all'escussione della relativa  cauzione provvisoria e alla segnalazione del fatto all'Autorità per i provvedimenti di cui  all'articolo 6 comma 11. L'Autorità dispone altresì la sospensione da uno a dodici mesi dalla  partecipazione alle procedure di affidamento.   (comma così modificato dall'art. 4, comma 2, lettera e), legge n. 106 del 2011, poi dall'art. 20,  comma 1, lettera f), legge n. 35 del 2012)

1-bis. Quando le stazioni appaltanti si avvalgono della facoltà di limitare il numero di candidati  da invitare, ai sensi dell'articolo 62, comma 1, richiedono ai soggetti invitati di comprovare il



## Page 55


### Text on Page 55

possesso dei requisiti di capacità economico-finanziaria e tecnico-organizzativa, eventualmente  richiesti nel bando di gara, presentando, in sede di offerta, la documentazione indicata in detto  bando o nella lettera di invito in originale o copia conforme ai sensi del d.P.R. 28 dicembre  2000, n. 445. Non si applica il comma 1, primo periodo.  (comma aggiunto dall'art. 1, comma 1, lettera m, d.lgs. n. 152 del 2008)

2. La richiesta di cui al comma 1 è, altresì, inoltrata, entro dieci giorni dalla conclusione delle  operazioni di gara, anche all'aggiudicatario e al concorrente che segue in graduatoria, qualora  gli stessi non siano compresi fra i concorrenti sorteggiati, e nel caso in cui essi non forniscano  la prova o non confermino le loro dichiarazioni si applicano le suddette sanzioni e si procede  alla determinazione della nuova soglia di anomalia dell'offerta e alla conseguente eventuale  nuova aggiudicazione.

Art. 49. Avvalimento  (artt. 47 e 48, dir. 2004/18; Art. 54, dir. 2004/17).

1. Il concorrente, singolo o consorziato o raggruppato ai sensi dell'articolo 34, in relazione ad  una specifica gara di lavori, servizi, forniture può soddisfare la richiesta relativa al possesso dei  requisiti di carattere economico, finanziario, tecnico, organizzativo, ovvero di attestazione della  certificazione SOA avvalendosi dei requisiti di un altro soggetto o dell'attestazione SOA di altro  soggetto.

2. Ai fini di quanto previsto nel comma 1 il concorrente allega, oltre all'eventuale attestazione  SOA propria e dell'impresa ausiliaria:

a) una sua dichiarazione verificabile ai sensi dell'articolo 48, attestante l'avvalimento dei  requisiti necessari per la partecipazione alla gara, con specifica indicazione dei requisiti stessi e  dell'impresa ausiliaria;   b) una sua dichiarazione circa il possesso da parte del concorrente medesimo dei requisiti  generali di cui all'articolo 38;  c) una dichiarazione sottoscritta da parte dell'impresa ausiliaria attestante il possesso da parte  di quest'ultima dei requisiti generali di cui all'articolo 38, nonché il possesso dei requisiti tecnici  e delle risorse oggetto di avvalimento;   (lettera così modificata dall'art. 4, comma 2, lettera e-bis), legge n. 106 del 2011)  d) una dichiarazione sottoscritta dall'impresa ausiliaria con cui quest'ultima si obbliga verso il  concorrente e verso la stazione appaltante a mettere a disposizione per tutta la durata  dell'appalto le risorse necessarie di cui è carente il concorrente;   e) una dichiarazione sottoscritta dall'impresa ausiliaria con cui questa attesta che non  partecipa alla gara in proprio o associata o consorziata ai sensi dell'articolo 34;   (lettera così modificata dall'art. 3, comma 4, legge n. 166 del 2009)   f) in originale o copia autentica il contratto in virtù del quale l'impresa ausiliaria si obbliga nei  confronti del concorrente a fornire i requisiti e a mettere a disposizione le risorse necessarie  per tutta la durata dell'appalto;   g) nel caso di avvalimento nei confronti di un'impresa che appartiene al medesimo gruppo in  luogo del contratto di cui alla lettera f) l'impresa concorrente può presentare una dichiarazione  sostitutiva attestante il legame giuridico ed economico esistente nel gruppo, dal quale  discendono i medesimi obblighi previsti dal comma 5.

3. Nel caso di dichiarazioni mendaci, ferma restando l'applicazione dell'articolo 38, lettera h)  nei confronti dei sottoscrittori, la stazione appaltante esclude il concorrente e escute la  garanzia. Trasmette inoltre gli atti all'Autorità per le sanzioni di cui all'articolo 6, comma 11.

4. Il concorrente e l'impresa ausiliaria sono responsabili in solido nei confronti della stazione  appaltante in relazione alle prestazioni oggetto del contratto.

5. Gli obblighi previsti dalla normativa antimafia a carico del concorrente si applicano anche nei  confronti del soggetto ausiliario, in ragione dell'importo dell'appalto posto a base di gara.



## Page 56


### Text on Page 56

6. Per i lavori, il concorrente può avvalersi di una sola impresa ausiliaria per ciascuna categoria  di qualificazione. Il bando di gara può ammettere l’avvalimento di più imprese ausiliarie in  ragione dell’importo dell’appalto o della peculiarità delle prestazioni, fermo restando il divieto  di utilizzo frazionato per il concorrente dei singoli requisiti economico-finanziari e tecnico- organizzativi di cui all’articolo 40, comma 3, lettera b), che hanno consentito il rilascio  dell’attestazione in quella categoria.  (comma così sostituito dall'art. 1, comma 1, lettera n), d.lgs. n. 152 del 2008)  (il primo periodo deve essere disapplicato in forza di Corte di giustizia, sentenza 10 ottobre  2013, causa n. 94/2012; per la stessa sentenza il secondo periodo deve essere applicato "a  contrariis", nel senso che «Il bando di gara può limitare l’avvalimento di più imprese ausiliarie  in ragione della peculiarità delle prestazioni»)

7. (comma abrogato dall'art. 1, comma 1, lettera n), d.lgs. n. 152 del 2008)

8. In relazione a ciascuna gara non è consentito, a pena di esclusione, che della stessa impresa  ausiliaria si avvalga più di un concorrente, e che partecipino sia l'impresa ausiliaria che quella  che si avvale dei requisiti.

9. Il bando può prevedere che, in relazione alla natura dell'appalto, qualora sussistano requisiti  tecnici connessi con il possesso di particolari attrezzature possedute da un ristrettissimo  ambito di imprese operanti sul mercato, queste possano prestare l'avvalimento nei confronti di  più di un concorrente, sino ad un massimo indicato nel bando stesso, impegnandosi a fornire la  particolare attrezzatura tecnica, alle medesime condizioni, all'aggiudicatario.

10. Il contratto è in ogni caso eseguito dall'impresa che partecipa alla gara, alla quale è  rilasciato il certificato di esecuzione, e l'impresa ausiliaria può assumere il ruolo di  subappaltatore nei limiti dei requisiti prestati.   (comma così modificato dall'art. 2 del d.lgs. n. 6 del 2007)

11. In relazione a ciascuna gara, la stazione appaltante trasmette all'Autorità tutte le  dichiarazioni di avvalimento, indicando altresì l'aggiudicatario, per l'esercizio della vigilanza, e  per la pubblicità sul sito informatico presso l'Osservatorio.

Art. 50. Avvalimento nel caso di operatività di sistemi di attestazione o di sistemi di  qualificazione  (art. 52, dir. 2004/18; art. 53, dir. 2004/17)

1. Per i lavori, il regolamento disciplina la possibilità di conseguire l'attestazione SOA nel  rispetto delle disposizioni previste dall'articolo 49, sempreché compatibili con i seguenti  principi:

a) tra l'impresa che si avvale dei requisiti e l'impresa ausiliaria deve esistere un rapporto di  controllo ai sensi dell'articolo 2359, commi 1 e 2 codice civile; oppure entrambe le imprese  devono essere controllate da una stessa impresa ai sensi dell'articolo 2359, commi 1 e 2  codice civile;  b) l'impresa ausiliaria deve rilasciare una dichiarazione con la quale assume l'obbligo, anche  nei confronti delle stazioni appaltanti, di mettere a disposizione le risorse oggetto di  avvalimento in favore dell'impresa ausiliata per tutto il periodo di validità della attestazione  SOA;   c) l'impresa ausiliata e l'impresa ausiliaria hanno l'obbligo di comunicare le circostanze che  fanno venire meno la messa a disposizione delle risorse;   d) in relazione a ciascuna gara si osservano comunque i commi 8 e 9 dell'articolo 49.

2. L'omessa o non veritiera comunicazione delle circostanze di cui alla lettera c) del comma 1,  comporta l'applicazione delle sanzioni di cui all'articolo 6, comma 11, nonché la sospensione  dell'attestazione SOA, da parte dell'Autorità, sia nei confronti della impresa ausiliaria sia  dell'impresa ausiliata, per un periodo da sei mesi a tre anni.



## Page 57


### Text on Page 57

3. L'attestazione di qualificazione SOA mediante avvalimento determina la responsabilità  solidale della impresa concorrente e dell'impresa ausiliaria verso la stazione appaltante.

4. Le disposizioni del presente articolo si applicano, in quanto compatibili, ai sistemi legali  vigenti di attestazione o di qualificazione nei servizi e forniture.   (comma così modificato dall'art. 1, comma 1, lettera o), d.lgs. n. 152 del 2008)

Art. 51. Vicende soggettive del candidato dell'offerente e dell'aggiudicatario

1. Qualora i candidati o i concorrenti, singoli, associati o consorziati, cedano, affittino l'azienda  o un ramo d'azienda, ovvero procedano alla trasformazione, fusione o scissione della società, il  cessionario, l'affittuario, ovvero il soggetto risultante dall'avvenuta trasformazione, fusione o  scissione, sono ammessi alla gara, all'aggiudicazione, alla stipulazione, previo accertamento sia  dei requisiti di ordine generale, sia di ordine speciale, nonché dei requisiti necessari in base  agli eventuali criteri selettivi utilizzati dalla stazione appaltante ai sensi dell'articolo 62, anche  in ragione della cessione, della locazione, della fusione, della scissione e della trasformazione  previsti dal presente codice.

Art. 52. Appalti riservati  (art. 19, dir. 2004/18; art. 28, dir. 2004/17)

1. Fatte salve le norme vigenti sulle cooperative sociali e sulle imprese sociali, le stazioni  appaltanti possono riservare la partecipazione alle procedure di aggiudicazione degli appalti  pubblici, in relazione a singoli appalti, o in considerazione dell'oggetto di determinati appalti, a  laboratori protetti nel rispetto della normativa vigente, o riservarne l'esecuzione nel contesto di  programmi di lavoro protetti quando la maggioranza dei lavoratori interessati è composta di  disabili i quali, in ragione della natura o della gravità del loro handicap, non possono esercitare  un'attività professionale in condizioni normali. Il bando di gara menziona la presente  disposizione.

Capo III - Oggetto del contratto, procedure di scelta del contraente e selezione delle  offerte

Sezione I - Oggetto del contratto e procedure di scelta del contraente

Art. 53. Tipologia e oggetto dei contratti pubblici di lavori, servizi e forniture  (art. 1, dir. 2004/18; art. 19, art. 20, co. 2, legge n. 109/1994; art. 83, d.P.R. n. 554/1999;  artt. 326 e 329, legge n. 2248/1865, all. F)

1. Fatti salvi i contratti di sponsorizzazione e i lavori eseguiti in economia, i lavori pubblici  possono essere realizzati esclusivamente mediante contratti di appalto o di concessione, come  definiti all'articolo 3.

2. Negli appalti relativi a lavori, il decreto o la determina a contrarre stabilisce, motivando,  nelle ipotesi di cui alle lettere b) e c) del presente comma, in ordine alle esigenze tecniche,  organizzative ed economiche, se il contratto ha ad oggetto:

a) la sola esecuzione;   b) la progettazione esecutiva e l'esecuzione di lavori sulla base del progetto definitivo  dell'amministrazione aggiudicatrice;  c) previa acquisizione del progetto definitivo in sede di offerta, la progettazione esecutiva e  l'esecuzione di lavori sulla base del progetto preliminare dell'amministrazione aggiudicatrice.  Lo svolgimento della gara è effettuato sulla base di un progetto preliminare, nonché di un  capitolato prestazionale corredato dall'indicazione delle prescrizioni, delle condizioni e dei  requisiti tecnici inderogabili. L'offerta ha ad oggetto il progetto definitivo e il prezzo. L'offerta  relativa al prezzo indica distintamente il corrispettivo richiesto per la progettazione definitiva,  per la progettazione esecutiva e per l'esecuzione dei lavori.



## Page 58


### Text on Page 58

(lettera così modificata dall'art. 1, comma 1, lettera c), d.lgs. n. 113 del 2007, poi dall'art. 2,  comma 1, lettera m), d.lgs. n. 152 del 2008)

Per le stazioni appaltanti diverse dalle pubbliche amministrazioni l'oggetto del contratto è  stabilito nel bando di gara. Ai fini della valutazione del progetto, il regolamento disciplina i  fattori ponderali da assegnare ai «pesi» o «punteggi» in modo da valorizzare la qualità, il  pregio tecnico, le caratteristiche estetiche e funzionali e le caratteristiche ambientali.  (comma così modificato dall'art. 2, comma 1, lettera m), d.lgs. n. 152 del 2008)

3. Quando il contratto ha per oggetto anche la progettazione, ai sensi del comma 2, gli  operatori economici devono possedere i requisiti prescritti per i progettisti, ovvero avvalersi di  progettisti qualificati, da indicare nell'offerta, o partecipare in raggruppamento con soggetti  qualificati per la progettazione. Il bando indica i requisiti richiesti per i progettisti, secondo  quanto previsto dal capo IV del presente titolo (progettazione e concorsi di progettazione), e  l'ammontare delle spese di progettazione comprese nell'importo a base del contratto.  (comma così modificato dall'art. 2, comma 1, lettera n), d.lgs. n. 113 del 2007)

3-bis. Per i contratti di cui al comma 2, lettere b) e c), nel caso in cui, ai sensi del comma 3,  l'appaltatore si avvale di uno o più soggetti qualificati alla realizzazione del progetto, la  stazione appaltante può indicare nel bando di gara le modalità per la corresponsione diretta al  progettista della quota del compenso corrispondente agli oneri di progettazione, al netto del  ribasso d'asta, previa approvazione del progetto e previa presentazione dei relativi documenti  fiscali del progettista.  (comma introdotto dall'art. 1, comma 1, lettera d), d.lgs. n. 113 del 2007)

4. I contratti di appalto di cui al comma 2, sono stipulati a corpo. É facoltà delle stazioni  appaltanti stipulare a misura i contratti di appalto di sola esecuzione di importo inferiore a  500.000 euro, i contratti di appalto relativi a manutenzione, restauro e scavi archeologici,  nonché le opere in sotterraneo, ivi comprese le opere in fondazione, e quelle di consolidamento  dei terreni. Per le prestazioni a corpo, il prezzo convenuto non può essere modificato sulla base  della verifica della quantità o della qualità della prestazione. Per le prestazioni a misura, il  prezzo convenuto può variare, in aumento o in diminuzione, secondo la quantità effettiva della  prestazione. Per l'esecuzione di prestazioni a misura, il capitolato fissa i prezzi invariabili per  unità di misura e per ogni tipologia di prestazione. In un medesimo contratto possono essere  comprese prestazioni da eseguire a corpo e a misura.   (comma così modificato dall'art. 2, comma 1, lettera m), d.lgs. n. 152 del 2008)

5. Quando il contratto ha per oggetto anche la progettazione, l'esecuzione può iniziare solo  dopo l'approvazione, da parte della stazione appaltante, del progetto esecutivo.

6. In sostituzione totale o parziale delle somme di denaro costituenti il corrispettivo del  contratto, il bando di gara può prevedere il trasferimento all'affidatario della proprietà di beni  immobili appartenenti all'amministrazione aggiudicatrice, già indicati nel programma di cui  all'articolo 128 per i lavori, o nell'avviso di preinformazione per i servizi e le forniture, e che  non assolvono più a funzioni di interesse pubblico. Possono formare oggetto di trasferimento ai  sensi del presente comma anche i beni immobili già inclusi in programmi di dismissione del  patrimonio pubblico, purché non sia stato già pubblicato il bando o avviso per l'alienazione,  ovvero se la procedura di dismissione ha avuto esito negativo.

7. Nell'ipotesi di cui al comma 6, il bando di gara può prevedere che l'immissione in possesso  dell'immobile avvenga in un momento anteriore a quello del trasferimento della proprietà,  trasferimento che può essere disposto solo dopo l'approvazione del certificato di collaudo.

8. Nell'ipotesi di cui al comma 6, le offerte specificano:

a) se l'offerente ha interesse a conseguire la proprietà dell'immobile, e il prezzo che in tal caso  viene offerto per l'immobile, nonché il differenziale di prezzo eventualmente necessario, per



## Page 59


### Text on Page 59

l'esecuzione del contratto;  b) se l'offerente non ha interesse a conseguire la proprietà dell'immobile, il prezzo richiesto per  l'esecuzione del contratto.

9. Nell'ipotesi di cui al comma 6 la selezione della migliore offerta avviene utilizzando il criterio  del prezzo più basso o dell'offerta economicamente più vantaggiosa, valutando  congiuntamente le componenti dell'offerta di cui al comma 8.

10. Nella sola ipotesi in cui l'amministrazione aggiudicatrice non abbia stanziato mezzi  finanziari diversi dal prezzo per il trasferimento dell'immobile, quale corrispettivo del contratto,  il bando specifica che la gara deve intendersi deserta se non sono presentate offerte per  l'acquisizione del bene.

11. Il regolamento disciplina i criteri di stima degli immobili e le modalità di articolazione delle  offerte e di selezione della migliore offerta.

12. L'inserimento nel programma triennale di cui all'articolo 128, dei beni appartenenti al  patrimonio indisponibile delle amministrazioni aggiudicatrici, al fine del loro trasferimento ai  sensi del comma 6, determina il venir meno del vincolo di destinazione.

Art. 54. Procedure per l'individuazione degli offerenti   (art. 28, dir. 2004/18)

1. Per l'individuazione degli operatori economici che possono presentare offerte per  l'affidamento di un contratto pubblico, le stazioni appaltanti utilizzano le procedure aperte,  ristrette, negoziate, ovvero il dialogo competitivo, di cui al presente codice.

2. Esse aggiudicano i contratti mediante procedura aperta o mediante procedura ristretta.

3. Alle condizioni specifiche espressamente previste, le stazioni appaltanti possono aggiudicare  i contratti pubblici mediante il dialogo competitivo.

4. Nei casi e alle condizioni specifiche espressamente previste, le stazioni appaltanti possono  aggiudicare i contratti pubblici mediante una procedura negoziata, con o senza pubblicazione  del bando di gara.   (comma così modificato dall'art. 3 del d.lgs. n. 6 del 2007)

Art. 55. Procedure aperte e ristrette   (artt. 3 e 28, dir. 2004/18; artt. 19, 20, 23, legge n. 109/1994; art. 9, d.lgs. n. 358/1992; art.  6, d.lgs. n. 157/1995; art. 76, d.P.R. n. 554/1999)

1. Il decreto o la determina a contrarre, ai sensi dell'articolo 11, indica se si seguirà una  procedura aperta o una procedura ristretta, come definite all'articolo 3.

2. Le stazioni appaltanti utilizzano di preferenza le procedure ristrette quando il contratto non  ha per oggetto la sola esecuzione, o quando il criterio di aggiudicazione è quello dell'offerta  economicamente più vantaggiosa.

3. Il bando di gara indica il tipo di procedura e l'oggetto del contratto, e fa menzione del  decreto o della determina a contrarre.

4. Il bando di gara può prevedere che non si procederà ad aggiudicazione nel caso di una sola  offerta valida, ovvero nel caso di due sole offerte valide, che non verranno aperte. Quando il  bando non contiene tale previsione, resta comunque ferma la disciplina di cui all'articolo 81,  comma 3.



## Page 60


### Text on Page 60

5. Nelle procedure aperte gli operatori economici presentano le proprie offerte nel rispetto delle  modalità e dei termini fissati dal bando di gara.

6. Nelle procedure ristrette gli operatori economici presentano la richiesta di invito nel rispetto  delle modalità e dei termini fissati dal bando di gara e, successivamente, le proprie offerte nel  rispetto delle modalità e dei termini fissati nella lettera invito. Alle procedure ristrette, per  l'affidamento di lavori, sono invitati tutti i soggetti che ne abbiano fatto richiesta e che siano in  possesso dei requisiti di qualificazione previsti dal bando, salvo quanto previsto dall'articolo 62  e dall'articolo 177.   (comma così modificato dall'art. 2, comma 1, lettera o), d.lgs. n. 113 del 2007, poi dall'art. 4,  comma 3, lettera e-ter), legge n. 106 del 2011)

Art. 56. Procedura negoziata previa pubblicazione di un bando di gara   (art. 30, dir. 2004/18; art. 24, legge n. 109/1994; art. 9, d.lgs. n. 358/1992; art. 7, d.lgs. n.  157/1995)

1. Le stazioni appaltanti possono aggiudicare i contratti pubblici mediante procedura negoziata,  previa pubblicazione di un bando di gara, nelle seguenti ipotesi:

a) quando, in esito all'esperimento di una procedura aperta o ristretta o di un dialogo  competitivo, tutte le offerte presentate sono irregolari ovvero inammissibili, in ordine a quanto  disposto dal presente codice in relazione ai requisiti degli offerenti e delle offerte. Nella  procedura negoziata non possono essere modificate in modo sostanziale le condizioni iniziali  del contratto. Le stazioni appaltanti possono omettere la pubblicazione del bando di gara se  invitano alla procedura negoziata tutti i concorrenti in possesso dei requisiti di cui agli articoli  da 34 a 45 che, nella procedura precedente, hanno presentato offerte rispondenti ai requisiti  formali della procedura medesima;   (lettera così modificata dall'art. 4, comma 2, lettera f), legge n. 106 del 2011)  b) (lettera soppressa dall'art. 1, comma 1, lettera e), d.lgs. n. 113 del 2007)  c) (lettera soppressa dall'art. 1, comma 1, lettera e), d.lgs. n. 113 del 2007)  d) nel caso di appalti pubblici di lavori, per lavori realizzati unicamente a scopo di ricerca,  sperimentazione o messa a punto, e non per assicurare una redditività o il recupero dei costi di  ricerca e sviluppo.

2. Nei casi di cui al comma 1, le stazioni appaltanti negoziano con gli offerenti le offerte  presentate, per adeguarle alle esigenze indicate nel bando di gara, nel capitolato d'oneri e  negli eventuali documenti complementari, e per individuare l'offerta migliore con i criteri di  selezione di cui agli articoli 82 e 83.

3. Nel corso della negoziazione le stazioni appaltanti garantiscono la parità di trattamento tra  tutti gli offerenti, e non forniscono in maniera discriminatoria informazioni che possano  avvantaggiare determinati offerenti rispetto ad altri.

4. Le stazioni appaltanti possono prevedere che la procedura negoziata si svolga in fasi  successive per ridurre il numero di offerte da negoziare applicando i criteri di aggiudicazione  indicati nel bando di gara o nel capitolato d'oneri. Il ricorso a tale facoltà è indicato nel bando  di gara o nel capitolato d'oneri.

Art. 57. Procedura negoziata senza previa pubblicazione di un bando di gara  (art. 31, dir. 2004/18; art. 9, d.lgs. n. 358/1992; art. 6, co. 2, legge n. 537/1993; art. 24,  legge n. 109/1994; art. 7, d.lgs. n. 157/1995)

1. Le stazioni appaltanti possono aggiudicare contratti pubblici mediante procedura negoziata  senza previa pubblicazione di un bando di gara nelle ipotesi seguenti, dandone conto con  adeguata motivazione nella delibera o determina a contrarre.

2. Nei contratti pubblici relativi a lavori, forniture, servizi, la procedura è consentita:



## Page 61


### Text on Page 61

a) qualora, in esito all'esperimento di una procedura aperta o ristretta, non sia stata  presentata nessuna offerta, o nessuna offerta appropriata, o nessuna candidatura. Nella  procedura negoziata non possono essere modificate in modo sostanziale le condizioni iniziali  del contratto. Alla Commissione, su sua richiesta, va trasmessa una relazione sulle ragioni  della mancata aggiudicazione a seguito di procedura aperta o ristretta e sulla opportunità della  procedura negoziata;  (lettera così modificata dall'art. 4, comma 2, lettera g), legge n. 106 del 2011)  b) qualora, per ragioni di natura tecnica o artistica ovvero attinenti alla tutela di diritti  esclusivi, il contratto possa essere affidato unicamente ad un operatore economico  determinato;   c) nella misura strettamente necessaria, quando l'estrema urgenza, risultante da eventi  imprevedibili per le stazioni appaltanti, non è compatibile con i termini imposti dalle procedure  aperte, ristrette, o negoziate previa pubblicazione di un bando di gara. Le circostanze invocate  a giustificazione della estrema urgenza non devono essere imputabili alle stazioni appaltanti.

3. Nei contratti pubblici relativi a forniture, la procedura del presente articolo è, inoltre,  consentita:

a) qualora i prodotti oggetto del contratto siano fabbricati esclusivamente a scopo di  sperimentazione, di studio o di sviluppo, a meno che non si tratti di produzione in quantità  sufficiente ad accertare la redditività del prodotto o a coprire i costi di ricerca e messa a punto;   b) nel caso di consegne complementari effettuate dal fornitore originario e destinate al rinnovo  parziale di forniture o di impianti di uso corrente o all'ampliamento di forniture o impianti  esistenti, qualora il cambiamento di fornitore obbligherebbe la stazione appaltante ad  acquistare materiali con caratteristiche tecniche differenti, il cui impiego o la cui manutenzione  comporterebbero incompatibilità o difficoltà tecniche sproporzionate; la durata di tali contratti  e dei contratti rinnovabili non può comunque di regola superare i tre anni;   c) per forniture quotate e acquistate in una borsa di materie prime;   d) per l'acquisto di forniture a condizioni particolarmente vantaggiose, da un fornitore che  cessa definitivamente l'attività commerciale oppure dal curatore o liquidatore di un fallimento,  di un concordato preventivo, di una liquidazione coatta amministrativa, di un'amministrazione  straordinaria di grandi imprese.

4. Nei contratti pubblici relativi a servizi, la procedura del presente articolo è, inoltre,  consentita qualora il contratto faccia seguito ad un concorso di progettazione e debba, in base  alle norme applicabili, essere aggiudicato al vincitore o a uno dei vincitori del concorso; in  quest'ultimo caso tutti i vincitori devono essere invitati a partecipare ai negoziati.

5. Nei contratti pubblici relativi a lavori e negli appalti pubblici relativi a servizi, la procedura  del presente articolo è, inoltre, consentita:

a) per i lavori o i servizi complementari, non compresi nel progetto iniziale né nel contratto  iniziale, che, a seguito di una circostanza imprevista, sono divenuti necessari all'esecuzione  dell'opera o del servizio oggetto del progetto o del contratto iniziale, purché aggiudicati  all'operatore economico che presta tale servizio o esegue tale opera, nel rispetto delle seguenti  condizioni:

a.1) tali lavori o servizi complementari non possono essere separati, sotto il profilo tecnico o  economico, dal contratto iniziale, senza recare gravi inconvenienti alla stazione appaltante,  ovvero pur essendo separabili dall'esecuzione del contratto iniziale, sono strettamente  necessari al suo perfezionamento;   a.2) il valore complessivo stimato dei contratti aggiudicati per lavori o servizi complementari  non supera il cinquanta per cento dell'importo del contratto iniziale;

b) per nuovi servizi consistenti nella ripetizione di servizi analoghi già affidati all'operatore  economico aggiudicatario del contratto iniziale dalla medesima stazione appaltante, a  condizione che tali servizi siano conformi a un progetto di base e che tale progetto sia stato



## Page 62


### Text on Page 62

oggetto di un primo contratto aggiudicato secondo una procedura aperta o ristretta; in questa  ipotesi la possibilità del ricorso alla procedura negoziata senza bando è consentita solo nei tre  anni successivi alla stipulazione del contratto iniziale e deve essere indicata nel bando del  contratto originario; l'importo complessivo stimato dei servizi successivi è computato per la  determinazione del valore globale del contratto, ai fini delle soglie di cui all'articolo 28.   (lettera così sostituita dall'art. 1, comma 1, lettera f), d.lgs. n. 113 del 2007)

6. Ove possibile, la stazione appaltante individua gli operatori economici da consultare sulla  base di informazioni riguardanti le caratteristiche di qualificazione economico finanziaria e  tecnico organizzativa desunte dal mercato, nel rispetto dei principi di trasparenza,  concorrenza, rotazione, e seleziona almeno tre operatori economici, se sussistono in tale  numero soggetti idonei. Gli operatori economici selezionati vengono contemporaneamente  invitati a presentare le offerte oggetto della negoziazione, con lettera contenente gli elementi  essenziali della prestazione richiesta. La stazione appaltante sceglie l'operatore economico che  ha offerto le condizioni più vantaggiose, secondo il criterio del prezzo più basso o dell'offerta  economicamente più vantaggiosa, previa verifica del possesso dei requisiti di qualificazione  previsti per l'affidamento di contratti di uguale importo mediante procedura aperta, ristretta, o  negoziata previo bando.

7. E' in ogni caso vietato il rinnovo tacito dei contratti aventi ad oggetto forniture, servizi,  lavori, e i contratti rinnovati tacitamente sono nulli.

Art. 58. Dialogo competitivo  (art. 29, dir. 2004/18)

1. Nel caso di appalti particolarmente complessi, qualora ritengano che il ricorso alla procedura  aperta o ristretta non permetta l'aggiudicazione dell'appalto, le stazioni appaltanti possono  avvalersi del dialogo competitivo conformemente al presente articolo. Il ricorso al dialogo  competitivo per lavori è consentito previo parere del Consiglio superiore dei lavori pubblici, e  comunque ad esclusione dei lavori di cui alla parte II, titolo III, capo IV. Per i lavori di cui alla  parte II, titolo IV, capo II, è altresì richiesto il parere del Consiglio Superiore dei beni culturali.  I citati pareri sono resi entro 30 giorni dalla richiesta. Decorso tale termine, l'amministrazione  può comunque procedere.  (comma così modificato dall'art. 1, comma 1, lettera g), d.lgs. n. 113 del 2007)

2. Ai fini del ricorso al dialogo competitivo un appalto pubblico è considerato «particolarmente  complesso» quando la stazione appaltante:

- non è oggettivamente in grado di definire, conformemente all'articolo 68, comma 3, lettere  b), c) o d), i mezzi tecnici atti a soddisfare le sue necessità o i suoi obiettivi,   o   - non è oggettivamente in grado di specificare l'impostazione giuridica o finanziaria di un  progetto.

Possono, secondo le circostanze concrete, essere considerati particolarmente complessi gli  appalti per i quali la stazione appaltante non dispone, a causa di fattori oggettivi ad essa non  imputabili, di studi in merito alla identificazione e quantificazione dei propri bisogni o  all'individuazione dei mezzi strumentali al soddisfacimento dei predetti bisogni, alle  caratteristiche funzionali, tecniche, gestionali ed economico-finanziarie degli stessi e all'analisi  dello stato di fatto e di diritto di ogni intervento nelle sue eventuali componenti storico- artistiche, architettoniche, paesaggistiche, nonché sulle componenti di sostenibilità ambientale,  socio-economiche, amministrative e tecniche.

3. Il provvedimento con cui la stazione appaltante decide di ricorrere al dialogo competitivo  deve contenere specifica motivazione in merito alla sussistenza dei presupposti previsti dal  comma 2.



## Page 63


### Text on Page 63

4. L'unico criterio per l'aggiudicazione dell'appalto pubblico è quello dell'offerta  economicamente più vantaggiosa.

5. Le stazioni appaltanti pubblicano un bando di gara conformemente all'articolo 64 in cui  rendono noti le loro necessità o obiettivi, che definiscono nel bando stesso o in un documento  descrittivo che costituisce parte integrante del bando, nei quali sono altresì indicati i requisiti di  ammissione al dialogo competitivo, individuati tra quelli pertinenti previsti dagli articoli da 34 a  46, i criteri di valutazione delle offerte di cui all'articolo 83, comma 2 e il termine entro il quale  gli interessati possono presentare istanza di partecipazione alla procedura.

6. Le stazioni appaltanti avviano con i candidati ammessi conformemente ai requisiti di cui al  comma 5 un dialogo finalizzato all'individuazione e alla definizione dei mezzi più idonei a  soddisfare le loro necessità o obiettivi. Nella fase del dialogo esse possono discutere con i  candidati ammessi tutti gli aspetti dell'appalto.

7. Durante il dialogo le stazioni appaltanti garantiscono la parità di trattamento di tutti i  partecipanti, in particolare non forniscono, in modo discriminatorio, informazioni che possano  favorire alcuni partecipanti rispetto ad altri.

8. Le stazioni appaltanti non possono rivelare agli altri partecipanti le soluzioni proposte né  altre informazioni riservate comunicate dal candidato partecipante al dialogo senza l'accordo di  quest'ultimo.

9. Le stazioni appaltanti possono prevedere che la procedura si svolga in fasi successive in  modo da ridurre il numero di soluzioni da discutere durante la fase del dialogo applicando i  criteri di aggiudicazione precisati nel bando di gara o nel documento descrittivo. Il ricorso a  tale facoltà è indicato nel bando di gara e nel documento descrittivo.

10. Le stazioni appaltanti proseguono il dialogo finché non sono in grado di individuare, se del  caso dopo averle confrontate, la soluzione o le soluzioni che possano soddisfare le loro  necessità o obiettivi.

11. Le stazioni appaltanti possono motivatamente ritenere che nessuna delle soluzioni proposte  soddisfi le proprie necessità o obiettivi. In tal caso informano immediatamente i partecipanti, ai  quali non spetta alcun indennizzo o risarcimento, salvo quanto previsto dal comma 17.

12. Negli altri casi, dopo aver dichiarato concluso il dialogo e averne informato i partecipanti, le  stazioni appaltanti li invitano a presentare le loro offerte finali in base alla o alle soluzioni  presentate e specificate nella fase del dialogo. Tali offerte devono contenere tutti gli elementi  richiesti e necessari per l'esecuzione del progetto.

13. (comma abrogato dall'art. 1, comma 1, lettera p), d.lgs. n. 152 del 2008)

14. Su richiesta delle stazioni appaltanti le offerte possono essere chiarite, precisate e  perfezionate. Tuttavia tali precisazioni, chiarimenti, perfezionamenti o complementi non  possono avere l'effetto di modificare gli elementi fondamentali dell'offerta o dell'appalto quale  posto in gara la cui variazione rischi di falsare la concorrenza o di avere un effetto  discriminatorio.

15. Le stazioni appaltanti valutano le offerte ricevute sulla base dei criteri di aggiudicazione  fissati nel bando di gara o nel documento descrittivo, individuando l'offerta economicamente  più vantaggiosa conformemente all'articolo 83. Per i lavori, la procedura si può concludere con  l’affidamento di una concessione di cui all’articolo 143.  (comma così modificato dall'art. 1, comma 1, lettera p), e dall'art. 2, comma 1, lettera n),  d.lgs. n. 152 del 2008)



## Page 64


### Text on Page 64

16. L'offerente che risulta aver presentato l'offerta economicamente più vantaggiosa può  essere invitato a precisare gli aspetti della sua offerta o a confermare gli impegni in essa  figuranti, a condizione che ciò non abbia l'effetto di modificare elementi fondamentali  dell'offerta o dell'appalto quale posto in gara, falsare la concorrenza o comportare  discriminazioni.

17. Le stazioni appaltanti possono prevedere premi o incentivi per partecipanti al dialogo,  anche nell'ipotesi in cui al comma 11.

18. Le stazioni appaltanti non possono ricorrere al dialogo competitivo in modo abusivo o in  modo da ostacolare, limitare o distorcere la concorrenza.

18-bis. Il regolamento definisce le ulteriori modalità attuative della disciplina prevista dal  presente articolo.  (comma aggiunto dall'art. 46, comma 1, legge n. 27 del 2012)

Art. 59. Accordi quadro  (art. 32, dir. 2004/18)

1. Le stazioni appaltanti possono concludere accordi quadro. Per i lavori, gli accordi quadro  sono ammessi esclusivamente in relazione ai lavori di manutenzione. Gli accordi quadro non  sono ammessi per la progettazione e per gli altri servizi di natura intellettuale.   (comma così sostituito dall'art. 1, comma 1, lettera h), d.lgs. n. 113 del 2007)

2. Ai fini della conclusione di un accordo quadro, le stazioni appaltanti seguono le regole di  procedura previste dalla presente parte in tutte le fasi fino all'aggiudicazione degli appalti  basati su tale accordo quadro. Le parti dell'accordo quadro sono scelte applicando i criteri di  aggiudicazione definiti ai sensi degli articoli 81 e seguenti.

3. Gli appalti basati su un accordo quadro sono aggiudicati secondo le procedure previste ai  commi 4 e 5. Tali procedure sono applicabili solo tra le stazioni appaltanti e gli operatori  economici inizialmente parti dell'accordo quadro. In sede di aggiudicazione degli appalti  pubblici basati su un accordo quadro le parti non possono in nessun caso apportare modifiche  sostanziali alle condizioni fissate in tale accordo quadro, in particolare nel caso di cui al comma  4.

4. Quando un accordo quadro è concluso con un solo operatore economico, gli appalti basati su  tale accordo quadro sono aggiudicati entro i limiti delle condizioni fissate nell'accordo quadro.  Per l'aggiudicazione di tali appalti, le stazioni appaltanti possono consultare per iscritto  l'operatore parte dell'accordo quadro, chiedendogli di completare, se necessario, la sua offerta.

5. Quando un accordo quadro è concluso con più operatori economici, il numero di questi deve  essere almeno pari a tre, purché vi sia un numero sufficiente di operatori economici che  soddisfano i criteri di selezione, ovvero di offerte accettabili corrispondenti ai criteri di  aggiudicazione.

6. Gli appalti basati su accordi quadro conclusi con più operatori economici possono essere  aggiudicati mediante applicazione delle condizioni stabilite nell'accordo quadro senza nuovo  confronto competitivo.

7. Per il caso di cui al comma 6, l'aggiudicazione dell'accordo quadro contiene l'ordine di  priorità, privilegiando il criterio della rotazione, per la scelta dell'operatore economico cui  affidare il singolo appalto.

8. Gli appalti basati su accordi quadro conclusi con più operatori economici, qualora l'accordo  quadro non fissi tutte le condizioni, possono essere affidati solo dopo aver rilanciato il



## Page 65


### Text on Page 65

confronto competitivo fra le parti in base alle medesime condizioni, se necessario precisandole,  e, se del caso, ad altre condizioni indicate nel capitolato d'oneri dell'accordo quadro, secondo la  seguente procedura:

a) per ogni appalto da aggiudicare le stazioni appaltanti consultano per iscritto gli operatori  economici che sono in grado di realizzare l'oggetto dell'appalto;  b) le stazioni appaltanti fissano un termine sufficiente per presentare le offerte relative a  ciascun appalto specifico tenendo conto di elementi quali la complessità dell'oggetto  dell'appalto e il tempo necessario per la trasmissione delle offerte;  c) le offerte sono presentate per iscritto e il loro contenuto deve rimanere segreto fino alla  scadenza del termine previsto per la loro presentazione;   d) le stazioni appaltanti aggiudicano ogni appalto all'offerente che ha presentato l'offerta  migliore sulla base dei criteri di aggiudicazione fissati nel capitolato d'oneri dell'accordo  quadro.

9. La durata di un accordo quadro non può superare i quattro anni, salvo in casi eccezionali  debitamente motivati, in particolare, dall'oggetto dell'accordo quadro.

10. Le stazioni appaltanti non possono ricorrere agli accordi quadro in modo abusivo o in modo  da ostacolare, limitare o distorcere la concorrenza.

Art. 60. Sistemi dinamici di acquisizione   (art. 33, dir. 2004/18)

1. Le stazioni appaltanti possono ricorrere a sistemi dinamici di acquisizione. Tali sistemi sono  utilizzati esclusivamente nel caso di forniture di beni e servizi tipizzati e standardizzati, di uso  corrente, esclusi gli appalti di forniture o servizi da realizzare in base a specifiche tecniche del  committente che, per la loro complessità, non possano essere valutate tramite il sistema  dinamico di acquisizione.

2. Per istituire un sistema dinamico di acquisizione le stazioni appaltanti seguono le norme  della procedura aperta in tutte le sue fasi fino all'attribuzione degli appalti da aggiudicare  nell'ambito di detto sistema.

3. Tutti gli offerenti che soddisfano i criteri di selezione e che hanno presentato un'offerta  indicativa conforme al capitolato d'oneri e agli eventuali documenti complementari sono  ammessi nel sistema.

4. Le offerte indicative possono essere migliorate in qualsiasi momento, a condizione che esse  restino conformi al capitolato d'oneri.

5. Per l'istituzione del sistema e per l'aggiudicazione degli appalti nell'ambito del medesimo le  stazioni appaltanti utilizzano esclusivamente mezzi elettronici conformemente all'articolo 77,  commi 5 e 6.

6. Ai fini dell'istituzione di un sistema dinamico di acquisizione le stazioni appaltanti:

a) pubblicano un bando di gara indicando che si tratta di un sistema dinamico di acquisizione;   b) precisano nel capitolato d'oneri, tra l'altro, la natura degli acquisti previsti che sono oggetto  di detto sistema, nonché tutte le informazioni necessarie riguardanti il sistema di acquisizione,  l'attrezzatura elettronica utilizzata nonché i dettagli pratici e le specifiche tecniche di  connessione;   c) offrono per via elettronica, dalla pubblicazione del bando e fino a conclusione del sistema,  l'accesso libero, diretto e completo al capitolato d'oneri e a qualsiasi documento  complementare e indicano nel bando di gara l'indirizzo Internet presso il quale è possibile  consultare tali documenti.



## Page 66


### Text on Page 66

7. Le stazioni appaltanti accordano a qualsivoglia operatore economico, per tutta la durata del  sistema dinamico di acquisizione, la possibilità di presentare un'offerta indicativa allo scopo di  essere ammesso nel sistema alle condizioni di cui al comma 3.

8. Le stazioni appaltanti concludono la valutazione delle offerte indicative entro quindici giorni  a decorrere dalla presentazione dell'offerta indicativa. Possono tuttavia prolungare il periodo di  valutazione a condizione che nessun appalto sia messo in concorrenza nel frattempo.

9. Le stazioni appaltanti informano al più presto l'offerente di cui al comma 7 in merito alla sua  ammissione nel sistema dinamico di acquisizione o al rigetto della sua offerta indicativa.

10. Ogni appalto specifico deve essere oggetto di un confronto concorrenziale. Prima di  procedere a detto confronto concorrenziale, le stazioni appaltanti pubblicano un bando di gara  semplificato e invitano tutti gli operatori economici interessati a presentare un'offerta  indicativa, conformemente al comma 3, entro un termine che non può essere inferiore a  quindici giorni a decorrere dalla data di invio del bando di gara semplificato. Le stazioni  appaltanti procedono al confronto concorrenziale soltanto dopo aver terminato la valutazione di  tutte le offerte indicative introdotte entro questo termine.

11. Le stazioni appaltanti invitano tutti gli offerenti ammessi nel sistema a presentare  un'offerta per ogni appalto specifico da aggiudicare nel quadro del sistema. A tal fine essi  fissano un termine sufficiente per la presentazione delle offerte.

12 Le stazioni appaltanti aggiudicano l'appalto all'offerente che ha presentato la migliore  offerta in base ai criteri di aggiudicazione enunciati nel bando di gara per l'istituzione del  sistema dinamico di acquisizione. Detti criteri possono, all'occorrenza, essere precisati  nell'invito menzionato nel comma 11.

13. La durata di un sistema dinamico di acquisizione non può superare quattro anni, tranne in  casi eccezionali debitamente giustificati.

14. Le stazioni appaltanti non possono ricorrere a un sistema dinamico di acquisizione in modo  da ostacolare, limitare o distorcere la concorrenza.

15. Non possono essere posti a carico degli operatori economici interessati o dei partecipanti al  sistema contributi di carattere amministrativo.

Art. 61. Speciale procedura di aggiudicazione per i lavori di edilizia residenziale  pubblica   (art. 34, dir. 2004/18)

1. Nel caso di contratti pubblici riguardanti la progettazione e la costruzione di un complesso  residenziale di edilizia residenziale pubblica avente carattere economico e popolare, la cui  sovvenzione pubblica, in conto capitale, sia superiore al 50% del costo di costruzione, il cui  piano, a causa dell'entità, della complessità e della durata presunta dei relativi lavori,  dev'essere stabilito sin dall'inizio sulla base di una stretta collaborazione in seno a un gruppo  che comprende i delegati delle amministrazioni aggiudicatrici, degli esperti e l'imprenditore che  avrà l'incarico di eseguire l'opera, è possibile ricorrere a una speciale procedura di  aggiudicazione, volta a scegliere l'imprenditore più idoneo a essere integrato nel gruppo.

2. Nell'ipotesi di cui al comma 1 le stazioni appaltanti inseriscono nel bando di gara una  descrizione delle opere quanto più precisa possibile al fine di consentire agli imprenditori  interessati di valutare correttamente il progetto da eseguire. Inoltre le stazioni appaltanti  menzionano in tale bando di gara, conformemente ai criteri di selezione qualitativa di cui agli  articoli da 38 a 47, i requisiti personali, tecnici, economici e finanziari che i candidati devono  possedere.



## Page 67


### Text on Page 67

3. Le stazioni appaltanti, quando ricorrono a una siffatta procedura, applicano gli articoli 2, 63,  64, 65, 66, 70, 71, 77, 78 e 79 e gli articoli da 34 a 52.

Art. 62. Numero minimo dei candidati da invitare nelle procedure ristrette, negoziate  e nel dialogo competitivo - Forcella   (art. 44, parr. 3 e 4, dir. 2004/18; art. 17 d.lgs. n. 358/1992; art. 22, d.lgs. n. 157/1995)

1. Nelle procedure ristrette relative a servizi o forniture, ovvero a lavori di importo pari o  superiore a quaranta milioni di euro, nonché nelle procedure negoziate con pubblicazione di un  bando di gara e nel dialogo competitivo quale che sia l'oggetto del contratto, le stazioni  appaltanti, quando lo richieda la difficoltà o la complessità dell'opera, della fornitura o del  servizio, possono limitare il numero di candidati idonei che inviteranno a presentare un'offerta,  a negoziare, o a partecipare al dialogo, purché vi sia un numero sufficiente di candidati idonei.  Quando si avvalgono di tale facoltà, le stazioni appaltanti indicano nel bando di gara i criteri,  oggettivi, non discriminatori, secondo il principio di proporzionalità che intendono applicare, il  numero minimo dei candidati che intendono invitare, e, ove lo ritengano opportuno per  motivate esigenze di buon andamento, il numero massimo.   (comma così modificato dall'art. 2, comma 1, lettera p), d.lgs. n. 113 del 2007, poi dall'art. 4,  comma 2, lettera g-bis), legge n. 106 del 2011)

2. Nelle procedure ristrette di cui al comma 1, il numero minimo di candidati non può essere  inferiore a dieci, ovvero a venti per lavori di importo pari o superiore a quaranta milioni di  euro, se sussistono in tale numero soggetti idonei. Nelle procedure negoziate con  pubblicazione di un bando di gara e nel dialogo competitivo il numero minimo di candidati non  può essere inferiore a sei, se sussistono in tale numero soggetti qualificati.

3. In ogni caso il numero di candidati invitati deve essere sufficiente ad assicurare un'effettiva  concorrenza.

4. Le stazioni appaltanti invitano un numero di candidati almeno pari al numero minimo  prestabilito nel bando, non inferiore comunque a quello di cui al comma 2.

5. Le stazioni appaltanti non possono invitare operatori economici che non hanno chiesto di  partecipare, o candidati che non hanno i requisiti richiesti.

6. Se il numero di candidati che soddisfano i criteri di selezione e i livelli minimi è inferiore al  numero minimo, le stazioni appaltanti possono proseguire la procedura invitando il candidato o  i candidati che hanno chiesto di partecipare e che sono in possesso delle capacità richieste,  salvo quanto dispongono l'articolo 55, comma 4, e l'articolo 81, comma 3.

7. Le stazioni appaltanti, quando ricorrono alla facoltà di ridurre il numero delle soluzioni da  discutere o di offerte da negoziare, di cui all'articolo 56, comma 4, e all'articolo 58, comma 9,  effettuano tale riduzione applicando i criteri di aggiudicazione indicati nel bando di gara, nel  capitolato d'oneri e nel documento descrittivo. Nella fase finale, tale numero deve consentire di  garantire una concorrenza effettiva, purché vi sia un numero sufficiente di soluzioni o di  candidati idonei.

Sezione II - Bandi, avvisi e inviti

Art. 63. Avviso di preinformazione  (art. 35, par. 1, e art. 36, par. 1, dir. 2004/18; art. 41.1., dir. 2004/17; art. 5, co. 1, d.lgs. n.  358/1992; art. 8, co. 1, d.lgs. n. 157/1995; art. 14, d.lgs. n. 158/1995; art. 80, co. 1 e co.  11, d.P.R. n. 554/1999)

1. Le stazioni appaltanti di cui alla lettera a) e alla lettera c) dell'articolo 32, possibilmente  entro il 31 dicembre di ogni anno, rendono noto mediante un avviso di preinformazione,  conforme all'allegato IX A, punti 1 e 2, pubblicato dalla Commissione o da esse stesse sul loro



## Page 68


### Text on Page 68

«profilo di committente», quale indicato all'allegato X, punto 2, lettera b) e all'articolo 3,  comma 35:

a) per le forniture, l'importo complessivo stimato degli appalti o degli accordi quadro, per  gruppi di prodotti, che intendono aggiudicare nei dodici mesi successivi, qualora il loro valore  complessivo stimato, tenuto conto degli articoli 28 e 29, sia pari o superiore a 750.000 euro; i  gruppi di prodotti sono definiti mediante riferimento alle voci della nomenclatura CPV; il  Ministro dell'economia e delle finanze pubblica nella Gazzetta Ufficiale della Repubblica italiana  le modalità di riferimento da fare, nei bandi di gara, a particolari voci della nomenclatura in  conformità con quanto eventualmente stabilito dalla Commissione;   b) per i servizi, l'importo complessivo stimato degli appalti o degli accordi quadro, per ciascuna  delle categorie di servizi elencate nell'allegato II A, che intendono aggiudicare nei dodici mesi  successivi, qualora tale importo complessivo stimato, tenuto conto degli articoli 28 e 29, sia  pari o superiore a 750.000 euro;   c) per i lavori, le caratteristiche essenziali dei contratti o degli accordi quadro che intendono  aggiudicare e i cui importi stimati siano pari o superiori alla soglia indicata all'articolo 28,  tenuto conto dell'articolo 29.

2. Gli avvisi di cui alle lettere a) e b) del comma 1 sono inviati alla Commissione o pubblicati  sul profilo di committente il più rapidamente possibile dopo l'avvio dell'esercizio di bilancio.

3. L'avviso di cui alla lettera c) del comma 1 è inviato alla Commissione o pubblicato sul profilo  di committente il più rapidamente possibile dopo l'adozione della decisione che autorizza il  programma in cui si inseriscono i contratti di lavori o gli accordi quadro che i soggetti di cui al  comma 1 intendono aggiudicare.

4. I soggetti che pubblicano l'avviso di preinformazione sul loro profilo di committente inviano  alla Commissione, per via elettronica secondo il formato e le modalità di trasmissione di cui  all'allegato X, punto 3, una comunicazione in cui è annunciata la pubblicazione di un avviso di  preinformazione su un profilo di committente.

5. La pubblicazione degli avvisi di cui al comma 1 è obbligatoria solo se i soggetti di cui al  comma 1 si avvalgono della facoltà di ridurre i termini di ricezione delle offerte ai sensi  dell'articolo 70, comma 7.

6. L'avviso di preinformazione contiene gli elementi indicati nel presente codice, le informazioni  di cui all'allegato X A, punti 1 e 2, e ogni altra informazione ritenuta utile, secondo il formato  dei modelli di formulari adottati dalla Commissione in conformità alla procedura di cui  all'articolo 77, paragrafo 2, direttiva 2004/18.

7. L'avviso di preinformazione è altresì pubblicato sui siti informatici di cui all'articolo 66,  comma 7, con le modalità ivi previste.

8. Il presente articolo non si applica alle procedure negoziate senza pubblicazione preliminare  di un bando di gara.

Art. 64. Bando di gara  (art. 35, parr. 2 e 3, e art. 36.1., dir. 2004/18; art. 3, d.P.C.M. n. 55/1991; art. 5, co. 2, d.lgs.  n. 358/1992; art. 8, co. 2, d.lgs. n. 157/1995; art. 80, co. 11, d.P.R. n. 554/1999)

1. Le stazioni appaltanti che intendono aggiudicare un appalto pubblico o un accordo quadro  mediante procedura aperta, procedura ristretta, procedura negoziata con pubblicazione di un  bando di gara, dialogo competitivo, rendono nota tale intenzione con un bando di gara.

2. Le stazioni appaltanti che intendono istituire un sistema dinamico di acquisizione rendono  nota tale intenzione mediante un bando di gara.



## Page 69


### Text on Page 69

3. Le stazioni appaltanti che intendono aggiudicare un appalto pubblico basato su un sistema  dinamico di acquisizione rendono nota tale intenzione con un bando di gara semplificato.

4. Il bando di gara contiene gli elementi indicati nel presente codice, le informazioni di cui  all'allegato IX A, e ogni altra informazione ritenuta utile dalla stazione appaltante, secondo il  formato dei modelli di formulari adottati dalla Commissione in conformità alla procedura di cui  all'articolo 77, paragrafo 2, direttiva 2004/18.   (comma così modificato dall'art. 1, comma 1, lettera q), d.lgs. n. 152 del 2008)

4-bis. I bandi sono predisposti dalle stazioni appaltanti sulla base di modelli (bandi-tipo)  approvati dall'Autorità, previo parere del Ministero delle infrastrutture e dei trasporti e sentite  le categorie professionali interessate, con l'indicazione delle cause tassative di esclusione di cui  all'articolo 46, comma 1-bis. Le stazioni appaltanti nella delibera a contrarre motivano  espressamente in ordine alle deroghe al bando-tipo.  (comma aggiunto dall'art. 4, comma 2, lettera h), legge n. 106 del 2011)

Art. 65. Avviso sui risultati della procedura di affidamento   (art. 35, par. 4, e art. 36, par. 1, dir. 2004/18; art. 20, legge n. 55/1990; art. 5, co. 3, d.lgs.  n. 358/1992; art. 8, co. 3, d.lgs. n. 157/1995; art. 80, co. 11, d.P.R. n. 554/1999)

1. Le stazioni appaltanti che hanno aggiudicato un contratto pubblico o concluso un accordo  quadro inviano un avviso secondo le modalità di pubblicazione di cui all'articolo 66, conforme  all'allegato IX A, punto 5, relativo ai risultati della procedura di aggiudicazione, entro  quarantotto giorni dall'aggiudicazione del contratto o dalla conclusione dell'accordo quadro.   (comma così modificato dall'art. 3 del d.lgs. n. 6 del 2007)

2. Nel caso di accordi quadro conclusi in conformità all'articolo 59, le stazioni appaltanti sono  esentate dall'invio di un avviso in merito ai risultati della procedura di aggiudicazione di  ciascun appalto basato su tale accordo.

3. Le stazioni appaltanti inviano un avviso relativo al risultato dell'aggiudicazione degli appalti  basati su un sistema dinamico di acquisizione entro quarantotto giorni dall'aggiudicazione di  ogni appalto. Esse possono tuttavia raggruppare detti avvisi su base trimestrale. In tal caso,  esse inviano gli avvisi raggruppati al più tardi quarantotto giorni dopo la fine di ogni trimestre.

4. Nel caso degli appalti pubblici di servizi elencati nell'allegato II B, le stazioni appaltanti  indicano nell'avviso se acconsentono o meno alla sua pubblicazione.

5. L'avviso sui risultati della procedura di affidamento contiene gli elementi indicati nel  presente codice, le informazioni di cui all'allegato X A, e ogni altra informazione ritenuta utile,  secondo il formato dei modelli di formulari adottati dalla Commissione.   (comma così modificato dall'art. 1, comma 1, lettera r), d.lgs. n. 152 del 2008)

6. Talune informazioni relative all'aggiudicazione del contratto o alla conclusione dell'accordo  quadro possono essere omesse qualora la loro divulgazione ostacoli l'applicazione della legge,  sia contraria all'interesse pubblico, pregiudichi i legittimi interessi commerciali di operatori  economici pubblici o privati oppure possa recare pregiudizio alla concorrenza leale tra questi.

Art. 66. Modalità di pubblicazione degli avvisi e dei bandi  (artt. 36 e 37, dir. 2004/18; art. 44 dir. 2004/17; art. 8, d.lgs. n. 157/1995; art. 11, d.lgs. n.  158/1995; art. 80, co. 2, d.P.R. n. 554/1999)

1. Le stazioni appaltanti trasmettono gli avvisi e i bandi alla Commissione per via elettronica  secondo il formato e le modalità di trasmissione precisate nell'allegato X, punto 3, o con altri  mezzi di trasmissione. Nel caso della procedura urgente di cui all'articolo 70, comma 11, gli  avvisi e i bandi devono essere trasmessi mediante fax o per via elettronica secondo il formato  e le modalità di trasmissione precisate nell'allegato X, punto 3.



## Page 70


### Text on Page 70

2. Gli avvisi e i bandi sono pubblicati secondo le caratteristiche tecniche di pubblicazione  indicate nell'allegato X, punto 1, lettere a) e b).

3. Gli avvisi e i bandi redatti e trasmessi per via elettronica secondo il formato e le modalità di  trasmissione precisate nell'allegato X, punto 3, sono pubblicati entro cinque giorni dalla loro  trasmissione.

4. Gli avvisi e i bandi non trasmessi per via elettronica secondo il formato e le modalità di  trasmissione precisate nell'allegato X, punto 3, sono pubblicati entro dodici giorni dal loro  invio, o, nel caso di procedura urgente di cui all'articolo 70, comma 11, entro cinque giorni dal  loro invio.

5. I bandi e gli avvisi sono pubblicati per esteso in una delle lingue ufficiali della Comunità  scelta dalle stazioni appaltanti; il testo pubblicato in tale lingua originale è l'unico facente fede.  Le stazioni appaltanti italiane scelgono la lingua italiana, fatte salve le norme vigenti nella  Provincia autonoma di Bolzano in materia di bilinguismo. Una sintesi degli elementi importanti  di ciascun bando, indicati dalle stazioni appaltanti nel rispetto dei principi di trasparenza e non  discriminazione, è pubblicata nelle altre lingue ufficiali.

6. Le spese per la pubblicazione degli avvisi e dei bandi da parte della Commissione sono a  carico della Comunità.

7. Gli avvisi e i bandi sono altresì pubblicati sulla Gazzetta Ufficiale della Repubblica Italiana  serie speciale relativa ai contratti pubblici, sul «profilo di committente» della stazione  appaltante, e, non oltre due giorni lavorativi dopo, sul sito informatico del Ministero delle  infrastrutture di cui al decreto del Ministro dei lavori pubblici 6 aprile 2001, n. 20, e sul sito  informatico presso l'Osservatorio, con l'indicazione degli estremi di pubblicazione sulla Gazzetta  Ufficiale. Gli avvisi e i bandi sono altresì pubblicati, dopo dodici giorni dalla trasmissione alla  Commissione, ovvero dopo cinque giorni da detta trasmissione in caso di procedure urgenti di  cui all'articolo 70, comma 11, per estratto su almeno due dei principali quotidiani a diffusione  nazionale e su almeno due a maggiore diffusione locale nel luogo ove si eseguono i contratti.  La pubblicazione nella Gazzetta Ufficiale della Repubblica italiana viene effettuata entro il sesto  giorno feriale successivo a quello del ricevimento della documentazione da parte dell'Ufficio  inserzioni dell'Istituto poligrafico e zecca dello Stato.  (comma così modificato dall'art. 3 del d.lgs. n. 6 del 2007; per la cessazione degli obblighi  delle pubblicazioni cartacee si veda l'art. 32 della legge n. 69 del 2009)  7. Gli avvisi e i bandi sono altresì pubblicati sulla Gazzetta Ufficiale della Repubblica  italiana, serie speciale relativa ai contratti pubblici, sul «profilo di committente»  della stazione appaltante, ed entro i successivi due giorni lavorativi, sul sito  informatico del Ministero delle infrastrutture e dei trasporti di cui al decreto del  Ministro dei lavori pubblici 6 aprile 2001, n. 20, e sul sito informatico presso  l'Osservatorio, con l'indicazione degli estremi di pubblicazione sulla Gazzetta  Ufficiale della Repubblica italiana. La pubblicazione nella Gazzetta Ufficiale della  Repubblica italiana è effettuata entro il sesto giorno feriale successivo a quello del  ricevimento della documentazione da parte dell'Ufficio inserzioni dell'Istituto  poligrafico e zecca dello Stato. La pubblicazione di informazioni ulteriori,  complementari o aggiuntive rispetto a quelle indicate nel presente decreto, e  nell'allegato IX A, avviene esclusivamente in via telematica e non può comportare  oneri finanziari a carico delle stazioni appaltanti.   (comma così sostituito dall'art. 26, comma 1, lettera a), decreto-legge n. 66 del 2014)

7-bis. Le spese per la pubblicazione sulla Gazzetta ufficiale della Repubblica italiana,  serie speciale relativa ai contratti pubblici, degli avvisi, dei bandi di gara e delle  informazioni di cui all'allegato IX A sono rimborsate alla stazione appaltante  dall'aggiudicatario entro il termine di sessanta giorni dall'aggiudicazione.  (comma introdotto dall'art. 26, comma 1, lettera a), decreto-legge n. 66 del 2014)



## Page 71


### Text on Page 71

8. Gli effetti giuridici che l'ordinamento connette alla pubblicità in ambito nazionale decorrono  dalla pubblicazione nella Gazzetta Ufficiale della Repubblica italiana.

9. Gli avvisi e i bandi, nonché il loro contenuto, non possono essere pubblicati in ambito  nazionale prima della data della loro trasmissione alla Commissione.

10. Gli avvisi e i bandi pubblicati in ambito nazionale non devono contenere informazioni  diverse da quelle contenute nei bandi e negli avvisi trasmessi alla Commissione, o pubblicate  su un profilo di committente conformemente all'articolo 63, comma 1, devono menzionare la  data della trasmissione dell'avviso o del bando alla Commissione o della pubblicazione sul  profilo di committente.

11. Gli avvisi di preinformazione non possono essere pubblicati su un profilo di committente  prima che sia stato inviato alla Commissione l'avviso che ne annuncia la pubblicazione sotto  tale forma; gli avvisi in questione devono citare la data di tale trasmissione.

12. Il contenuto degli avvisi e dei bandi non trasmessi per via elettronica secondo il formato e  le modalità di trasmissione precisate nell'allegato X, punto 3, è limitato a seicentocinquanta  parole circa.

13. Le stazioni appaltanti devono essere in grado di comprovare la data di trasmissione degli  avvisi e dei bandi.

14. La Commissione rilascia alle stazioni appaltanti una conferma dell'informazione trasmessa,  in cui è citata la data della pubblicazione: tale conferma vale come prova della pubblicazione.

15. Le stazioni appaltanti possono prevedere forme aggiuntive di pubblicità diverse da quelle di  cui al presente articolo, e possono altresì pubblicare in conformità ai commi che precedono  avvisi o bandi concernenti appalti pubblici non soggetti agli obblighi di pubblicazione previsti  dal presente articolo. Tuttavia gli effetti giuridici che il presente codice o le norme processuali  vigenti annettono alla data di pubblicazione al fine della decorrenza di termini, derivano solo  dalle forme di pubblicità obbligatoria e dalle relative date in cui la pubblicità obbligatoria ha  luogo.   (comma così modificato dall'art. 2 del d.lgs. n. 6 del 2007)

Art. 67. Inviti a presentare offerte, a partecipare al dialogo competitivo, a negoziare   (art. 40, commi 1 e 5, dir. 2004/18; art. 7, co. 2, e allegato 6, d.lgs. n. 358/1992; art. 10,  commi 2 e 3, e allegato 5, d.lgs. n. 157/1995; art. 79, co. 2, d.P.R. n. 554/1999)

1. Nelle procedure ristrette, nel dialogo competitivo, nelle procedure negoziate con e senza  pubblicazione di un bando di gara, le stazioni appaltanti invitano simultaneamente e per  iscritto i candidati selezionati a presentare le rispettive offerte o a negoziare o, in caso di  dialogo competitivo, a partecipare al dialogo.

2. Nelle procedure ristrette, nel dialogo competitivo, nelle procedure negoziate con  pubblicazione di un bando di gara, l'invito a presentare le offerte, a negoziare, a partecipare al  dialogo competitivo contiene, oltre agli elementi specificamente previsti da norme del presente  codice, e a quelli ritenuti utili dalle stazioni appaltanti, quanto meno i seguenti elementi:

a) gli estremi del bando di gara pubblicato;   b) il termine per la ricezione delle offerte, l'indirizzo al quale esse devono essere trasmesse e  la lingua o le lingue, diverse da quella italiana, in cui possono essere redatte, fermo restando  l'obbligo di redazione in lingua italiana e il rispetto delle norme sul bilinguismo nella Provincia  autonoma di Bolzano;   c) in caso di dialogo competitivo, la data stabilita e l'indirizzo per l'inizio della fase di  consultazione, nonché le lingue obbligatoria e facoltativa, con le modalità di cui alla lettera b)  del presente comma;



## Page 72


### Text on Page 72

d) l'indicazione dei documenti eventualmente da allegare a sostegno delle dichiarazioni  verificabili prescritte dal bando o dall'invito, e secondo le stesse modalità stabilite dagli articoli  39, 40, 41 e 42;   e) i criteri di selezione dell'offerta, se non figurano nel bando di gara;   f) in caso di offerta economicamente più vantaggiosa, la ponderazione relativa degli elementi  oppure l'ordine decrescente di importanza, se non figurano già nel bando di gara, nel  capitolato d'oneri o nel documento descrittivo.

3. Nel dialogo competitivo gli elementi di cui alla lettera b) del comma 2 non sono indicati  nell'invito a partecipare al dialogo, bensì nell'invito a presentare l'offerta.

Art. 68. Specifiche tecniche  (art. 23, dir. 2004/18; art. 34, dir. 2004/17; artt. 10 e 11, d.lgs. n. 406/1991; art. 8, d.lgs. n.  358/1992; art. 20, d.lgs. n. 157/1995; art. 19, d.lgs. n. 158/1995; art. 16, co. 3, d.P.R. n.  554/1999)

1. Le specifiche tecniche definite al punto 1 dell'allegato VIII, figurano nei documenti del  contratto, quali il bando di gara, il capitolato d'oneri o i documenti complementari.  Ogniqualvolta sia possibile dette specifiche tecniche devono essere definite in modo da tenere  conto dei criteri di accessibilità per i soggetti disabili, di una progettazione adeguata per tutti  gli utenti, della tutela ambientale.

2. Le specifiche tecniche devono consentire pari accesso agli offerenti e non devono  comportare la creazione di ostacoli ingiustificati all'apertura dei contratti pubblici alla  concorrenza.

3. Fatte salve le regole tecniche nazionali obbligatorie, nei limiti in cui sono compatibili con la  normativa comunitaria, le specifiche tecniche sono formulate secondo una delle modalità  seguenti:

a) mediante riferimento a specifiche tecniche definite nell'allegato VIII, e, in ordine di  preferenza, alle norme nazionali che recepiscono norme europee, alle omologazioni tecniche  europee, alle specifiche tecniche comuni, alle norme internazionali, ad altri sistemi tecnici di  riferimento adottati dagli organismi europei di normalizzazione o, se questi mancano, alle  norme nazionali, alle omologazioni tecniche nazionali o alle specifiche tecniche nazionali in  materia di progettazione, di calcolo e di realizzazione delle opere e di messa in opera dei  prodotti. Ciascun riferimento contiene la menzione «o equivalente»;   b) in termini di prestazioni o di requisiti funzionali, che possono includere caratteristiche  ambientali. Devono tuttavia essere sufficientemente precisi da consentire agli offerenti di  determinare l'oggetto dell'appalto e alle stazioni appaltanti di aggiudicare l'appalto;   c) in termini di prestazioni o di requisiti funzionali di cui alla lettera b), con riferimento alle  specifiche citate nella lettera a), quale mezzo per presumere la conformità a dette prestazioni  o a detti requisiti;   d) mediante riferimento alle specifiche di cui alla lettera a) per talune caratteristiche, e alle  prestazioni o ai requisiti funzionali di cui alla lettera b) per le altre caratteristiche.

4. Quando si avvalgono della possibilità di fare riferimento alle specifiche di cui al comma 3,  lettera a), le stazioni appaltanti non possono respingere un'offerta per il motivo che i prodotti e  i servizi offerti non sono conformi alle specifiche alle quali hanno fatto riferimento, se nella  propria offerta l'offerente prova in modo ritenuto soddisfacente dalle stazioni appaltanti, con  qualsiasi mezzo appropriato, che le soluzioni da lui proposte ottemperano in maniera  equivalente ai requisiti definiti dalle specifiche tecniche.

5. Può costituire un mezzo appropriato una documentazione tecnica del fabbricante o una  relazione sulle prove eseguite da un organismo riconosciuto.



## Page 73


### Text on Page 73

6. L'operatore economico che propone soluzioni equivalenti ai requisiti definiti dalle specifiche  tecniche equivalenti lo segnala con separata dichiarazione che allega all'offerta.

7. Quando si avvalgono della facoltà, prevista al comma 3, di definire le specifiche tecniche in  termini di prestazioni o di requisiti funzionali, le stazioni appaltanti non possono respingere  un'offerta di lavori, di prodotti o di servizi conformi ad una norma nazionale che recepisce una  norma europea, ad un'omologazione tecnica europea, ad una specifica tecnica comune, ad una  norma internazionale o ad un riferimento tecnico elaborato da un organismo europeo di  normalizzazione se tali specifiche contemplano le prestazioni o i requisiti funzionali da esse  prescritti.

8. Nell'ipotesi di cui al comma 7, nella propria offerta l'offerente è tenuto a provare in modo  ritenuto soddisfacente dalle stazioni appaltanti e con qualunque mezzo appropriato, che il  lavoro, il prodotto o il servizio conforme alla norma ottempera alle prestazioni o ai requisiti  funzionali prescritti. Si applicano i commi 5 e 6.

9. Le stazioni appaltanti, quando prescrivono caratteristiche ambientali in termini di prestazioni  o di requisiti funzionali, quali sono contemplate al comma 3, lettera b), possono utilizzare le  specifiche dettagliate o, all'occorrenza, parti di queste, quali sono definite dalle  ecoetichettature europee (multi)nazionali o da qualsiasi altra ecoetichettatura, quando  ricorrono le seguenti condizioni:

a) esse siano appropriate alla definizione delle caratteristiche delle forniture o delle prestazioni  oggetto dell'appalto;  b) i requisiti per l'etichettatura siano elaborati sulla scorta di informazioni scientifiche;   c) le ecoetichettature siano adottate mediante un processo al quale possano partecipare tutte  le parti interessate, quali gli enti governativi, i consumatori, i produttori, i distributori e le  organizzazioni ambientali;   d) siano accessibili a tutte le parti interessate.

10. Nell'ipotesi di cui al comma 9 le stazioni appaltanti possono precisare che i prodotti o  servizi muniti di ecoetichettatura sono presunti conformi alle specifiche tecniche definite nel  capitolato d'oneri; essi devono accettare qualsiasi altro mezzo di prova appropriato, quale una  documentazione tecnica del fabbricante o una relazione di prova di un organismo riconosciuto.

11. Per «organismi riconosciuti» ai sensi del presente articolo si intendono i laboratori di prova,  di calibratura e gli organismi di ispezione e di certificazione conformi alle norme europee  applicabili.

12. Le stazioni appaltanti accettano i certificati rilasciati da organismi riconosciuti di altri Stati  membri.

13. A meno di non essere giustificate dall'oggetto dell'appalto, le specifiche tecniche non  possono menzionare una fabbricazione o provenienza determinata o un procedimento  particolare né far riferimento a un marchio, a un brevetto o a un tipo, a un'origine o a una  produzione specifica che avrebbero come effetto di favorire o eliminare talune imprese o taluni  prodotti. Tale menzione o riferimento sono autorizzati, in via eccezionale, nel caso in cui una  descrizione sufficientemente precisa e intelligibile dell'oggetto dell'appalto non sia possibile  applicando i commi 3 e 4, a condizione che siano accompagnati dall'espressione «o  equivalente».

Art. 69. Condizioni particolari di esecuzione del contratto prescritte nel bando o  nell'invito   (art. 26, dir. 2004/18; art. 38, dir. 2004/17)

1. Le stazioni appaltanti possono esigere condizioni particolari per l'esecuzione del contratto,  purché siano compatibili con il diritto comunitario e, tra l'altro, con i principi di parità di



## Page 74


### Text on Page 74

trattamento, non discriminazione, trasparenza, proporzionalità, e purché siano precisate nel  bando di gara, o nell'invito in caso di procedure senza bando, o nel capitolato d'oneri.

2. Dette condizioni possono attenere, in particolare, a esigenze sociali o ambientali.

3. La stazione appaltante che prevede tali condizioni particolari può comunicarle all'Autorità,  che si pronuncia entro trenta giorni sulla compatibilità con il diritto comunitario. Decorso tale  termine, il bando può essere pubblicato e gli inviti possono essere spediti.

4. In sede di offerta gli operatori economici dichiarano di accettare le condizioni particolari, per  l'ipotesi in cui risulteranno aggiudicatari.

Sezione III - Termini di presentazione delle richieste di invito e delle offerte e loro  contenuto

Art. 70. Termini di ricezione delle domande di partecipazione e di ricezione delle  offerte  (art. 38, dir. 2004/18; art. 3, d.P.C.M. n. 55/1991; artt. 6 e 7, d.lgs. n. 358/1992; artt. 9 e  10, d.lgs. n. 157/1995; artt. 79, co. 1, primo periodo; 79, commi 3, 4, 7, 8; 81, co. 1, d.P.R.  n. 554/1999)

1. Nel fissare i termini per la ricezione delle offerte e delle domande di partecipazione, le  stazioni appaltanti tengono conto della complessità della prestazione oggetto del contratto e  del tempo ordinariamente necessario per preparare le offerte, e in ogni caso rispettano i  termini minimi stabiliti dal presente articolo.

2. Nelle procedure aperte, il termine per la ricezione delle offerte non può essere inferiore a  cinquantadue giorni decorrenti dalla data di trasmissione del bando di gara.

3. Nelle procedure ristrette, nelle procedure negoziate con pubblicazione di un bando di gara, e  nel dialogo competitivo, il termine per la ricezione delle domande di partecipazione non può  essere inferiore a trentasette giorni decorrenti dalla data di trasmissione del bando di gara.

4. Nelle procedure ristrette, il termine per la ricezione delle offerte non può essere inferiore a  quaranta giorni dalla data di invio dell'invito a presentare le offerte.

5. Nelle procedure negoziate, con o senza bando, e nel dialogo competitivo, il termine per la  ricezione delle offerte viene stabilito dalle stazioni appaltanti nel rispetto del comma 1 e, ove  non vi siano specifiche ragioni di urgenza, non può essere inferiore a venti giorni dalla data di  invio dell'invito.

6. In tutte le procedure, quando il contratto ha per oggetto anche la progettazione esecutiva, il  termine per la ricezione delle offerte non può essere inferiore a sessanta giorni dalla data di  trasmissione del bando di gara o di invio dell'invito; quando il contratto ha per oggetto anche  la progettazione definitiva, il termine per la ricezione delle offerte non può essere inferiore a  ottanta giorni con le medesime decorrenze.

7. Nei casi in cui le stazioni appaltanti abbiano pubblicato un avviso di preinformazione, il  termine minimo per la ricezione delle offerte nelle procedure aperte e ristrette può essere  ridotto, di norma, a trentasei giorni e comunque mai a meno di ventidue giorni, né a meno di  cinquanta giorni se il contratto ha per oggetto anche la progettazione definitiva ed esecutiva.  Tali termini ridotti decorrono dalla data di trasmissione del bando nelle procedure aperte, e  dalla data di invio dell'invito a presentare le offerte nelle procedure ristrette, e sono ammessi a  condizione che l'avviso di preinformazione a suo tempo pubblicato contenesse tutte le  informazioni richieste per il bando dall'allegato IX A, sempre che dette informazioni fossero  disponibili al momento della pubblicazione dell'avviso e che tale avviso fosse stato inviato per



## Page 75


### Text on Page 75

la pubblicazione non meno di cinquantadue giorni e non oltre dodici mesi prima della  trasmissione del bando di gara.

8. Se i bandi sono redatti e trasmessi per via elettronica secondo il formato e le modalità di  trasmissione precisati nell'allegato X, punto 3, i termini minimi per la ricezione delle offerte, di  cui ai commi 2 e 7, nelle procedure aperte, e il termine minimo per la ricezione delle domande  di partecipazione di cui al comma 3, nelle procedure ristrette, nelle procedure negoziate e nel  dialogo competitivo, possono essere ridotti di sette giorni.

9. Se le stazioni appaltanti offrono, per via elettronica e a decorrere dalla pubblicazione del  bando secondo l'allegato X, l'accesso libero, diretto e completo al capitolato d'oneri e a ogni  documento complementare, precisando nel testo del bando l'indirizzo Internet presso il quale  tale documentazione è accessibile, il termine minimo di ricezione delle offerte di cui al comma  2, nelle procedure aperte, e il termine minimo di ricezione delle offerte di cui al comma 4, nelle  procedure ristrette, possono essere ridotti di cinque giorni. Tale riduzione è cumulabile con  quella di cui al comma 8.

10. Se, per qualunque motivo, il capitolato d'oneri o i documenti e le informazioni  complementari, sebbene richiesti in tempo utile da parte degli operatori economici, non sono  stati forniti entro i termini di cui agli articoli 71 e 72, o se le offerte possono essere formulate  solo a seguito di una visita dei luoghi o previa consultazione sul posto dei documenti allegati al  capitolato d'oneri, i termini per la ricezione delle offerte sono prorogati in modo adeguato a  consentire che tutti gli operatori economici interessati possano prendere conoscenza di tutte le  informazioni necessarie alla preparazione delle offerte.

11. Nelle procedure ristrette e nelle procedure negoziate con pubblicazione di un bando di  gara, quando l'urgenza rende impossibile rispettare i termini minimi previsti dal presente  articolo, le stazioni appaltanti, purché indichino nel bando di gara le ragioni dell'urgenza,  possono stabilire:

a) un termine per la ricezione delle domande di partecipazione, non inferiore a quindici giorni  dalla data di pubblicazione del bando di gara sulla Gazzetta Ufficiale della Repubblica italiana,  successiva alla trasmissione del bando alla Commissione;   b) e, nelle procedure ristrette, un termine per la ricezione delle offerte non inferiore a dieci  giorni, ovvero non inferiore a trenta giorni se l'offerta ha per oggetto anche il progetto  esecutivo, decorrente dalla data di invio dell'invito a presentare offerte, ovvero non inferiore a  quarantacinque giorni se l'offerta ha per oggetto anche il progetto definitivo, decorrente dalla  medesima data. Tale previsione non si applica nel caso di cui all'articolo 53, comma 2, lettera  c).   (lettera così modificata dall'art. 4-quater, comma 1, lettera a), legge n. 102 del 2009)

12. Nelle procedure negoziate senza bando, quando l'urgenza rende impossibile osservare i  termini minimi previsti dal presente articolo, l'amministrazione stabilisce i termini nel rispetto,  per quanto possibile, del comma 1.   (comma così modificato dall'art. 1, comma 1, lettera s), d.lgs. n. 152 del 2008)

Art. 71. Termini di invio ai richiedenti dei capitolati d'oneri, documenti e informazioni  complementari nelle procedure aperte.  (art. 39, dir. 2004/18; art. 46, dir. 2004/17; art. 3, d.P.C.M. n. 55/1991; art. 6, commi 3 e 4,  d.lgs. n. 358/1992; art. 7, commi 3 e 4, d.lgs. n. 157/1995; art. 79, commi 5 e 6, d.P.R. n.  554/1999)

1. Nelle procedure aperte, quando le stazioni appaltanti non offrono per via elettronica, ai sensi  dell'articolo 70, comma 9, l'accesso libero, diretto e completo al capitolato d'oneri e ad ogni  documento complementare, i capitolati d'oneri e i documenti complementari sono inviati agli  operatori economici entro sei giorni dalla ricezione della loro domanda, a condizione che



## Page 76


### Text on Page 76

quest'ultima sia stata presentata in tempo utile prima della scadenza del termine di  presentazione delle offerte.

2. Sempre che siano state chieste in tempo utile, le informazioni complementari sui capitolati  d'oneri e sui documenti complementari sono comunicate dalle amministrazioni aggiudicatrici  ovvero dallo sportello competente ai sensi dell'articolo 9, almeno sei giorni prima della  scadenza del termine stabilito per la ricezione delle offerte.

Art. 72. Termini di invio ai richiedenti dei capitolati d'oneri, documenti e informazioni  complementari nelle procedure ristrette, negoziate e nel dialogo competitivo.  (art. 40, parr. 2, 3, 4, dir. 2004/18; art. 7, co. 5, d.lgs. n. 358/1992; art. 10, co. 6, d.lgs. n.  157/1995; artt. 79, commi 5 e 6, e 81, co. 2, d.P.R. n. 554/1999)

1. Nelle procedure ristrette, nelle procedure negoziate previo bando, e nel dialogo competitivo,  l'invito ai candidati contiene, oltre agli elementi indicati nell'articolo 67:

a) una copia del capitolato d'oneri, o del documento descrittivo o di ogni documento  complementare, ivi compresa eventuale modulistica;  b) oppure l'indicazione dell'accesso al capitolato d'oneri, al documento descrittivo e a ogni altro  documento complementare, quando sono messi a diretta disposizione per via elettronica, ai  sensi dell'articolo 70, comma 9.

2. Quando il capitolato d'oneri, il documento descrittivo, i documenti complementari, sono  disponibili presso un soggetto diverso dalla stazione appaltante che espleta la procedura di  aggiudicazione, ovvero presso lo sportello di cui all'articolo 9, l'invito precisa l'indirizzo presso  cui possono essere richiesti tali atti e, se del caso, il termine ultimo per la presentazione di tale  richiesta, nonché l'importo e le modalità di pagamento della somma dovuta per ottenere detti  documenti. L'ufficio competente invia senza indugio detti atti agli operatori economici, non  appena ricevutane la richiesta.

3. Sempre che siano state richieste in tempo utile, le informazioni complementari sui capitolati  d'oneri, sul documento descrittivo o sui documenti complementari, sono comunicate dalle  stazioni appaltanti ovvero dallo sportello competente ai sensi dell'articolo 9, almeno sei giorni  prima della scadenza del termine stabilito per la ricezione delle offerte. Nel caso delle  procedure ristrette o negoziate urgenti, di cui all'articolo 70, comma 11, tale termine è di  quattro giorni.

Art. 73. Forma e contenuto delle domande di partecipazione

1. Le domande di partecipazione che non siano presentate per telefono, hanno forma di  documento cartaceo o elettronico e sono sottoscritte con firma manuale o digitale, secondo le  norme di cui all'articolo 77.

2. Dette domande contengono gli elementi prescritti dal bando e, in ogni caso, gli elementi  essenziali per identificare il candidato e il suo indirizzo, e la procedura a cui la domanda di  partecipazione si riferisce, e sono corredate dei documenti prescritti dal bando.

3. Le stazioni appaltanti richiedono gli elementi essenziali di cui al comma 2 nonché gli  elementi e i documenti necessari o utili per operare la selezione degli operatori da invitare, nel  rispetto del principio di proporzionalità in relazione all'oggetto del contratto e alle finalità della  domanda di partecipazione.

4. La prescrizione dell'utilizzo di moduli predisposti dalle stazioni appaltanti per la  presentazione delle domande non può essere imposta a pena di esclusione.   (comma così modificato dall'art. 2 del d.lgs. n. 6 del 2007)



## Page 77


### Text on Page 77

5. Si applicano i commi 6 e 7 dell'articolo 74.

Art. 74. Forma e contenuto delle offerte

1. Le offerte hanno forma di documento cartaceo o elettronico e sono sottoscritte con firma  manuale o digitale, secondo le norme di cui all'articolo 77.

2. Le offerte contengono gli elementi prescritti dal bando o dall'invito ovvero dal capitolato  d'oneri, e, in ogni caso, gli elementi essenziali per identificare l'offerente e il suo indirizzo e la  procedura cui si riferiscono, le caratteristiche e il prezzo della prestazione offerta, le  dichiarazioni relative ai requisiti soggettivi di partecipazione.

2-bis. Le stazioni appaltanti richiedono, di norma, l'utilizzo di moduli di dichiarazione sostitutiva  dei requisiti di partecipazione di ordine generale e, per i contratti relativi a servizi e forniture o  per i contratti relativi a lavori di importo pari o inferiore a 150.000 euro, dei requisiti di  partecipazione economico-finanziari e tecnico-organizzativi. I moduli sono predisposti dalle  stazioni appaltanti sulla base dei modelli standard definiti con decreto del Ministro delle  infrastrutture e dei trasporti, acquisito l'avviso dell'Autorità.  (comma aggiunto dall'art. 4, comma 2, lettera i), legge n. 106 del 2011)

3. Salvo che l'offerta del prezzo sia determinata mediante prezzi unitari il mancato utilizzo di  moduli predisposti dalle stazioni appaltanti per la presentazione delle offerte non costituisce  causa di esclusione.   (comma così modificato dall'art. 2, comma 1, lettera q), d.lgs. n. 113 del 2007, poi dall'art. 2,  comma 1, lettera o), d.lgs. n. 152 del 2008)

4. Le offerte sono corredate dei documenti prescritti dal bando o dall'invito ovvero dal  capitolato d'oneri.

5. Le stazioni appaltanti richiedono gli elementi essenziali di cui al comma 2, nonché gli altri  elementi e documenti necessari o utili, nel rispetto del principio di proporzionalità in relazione  all'oggetto del contratto e alle finalità dell'offerta.

6. Le stazioni appaltanti non richiedono documenti e certificati per i quali le norme vigenti  consentano la presentazione di dichiarazioni sostitutive, salvi i controlli successivi in corso di  gara sulla veridicità di dette dichiarazioni.

7. Si applicano l'articolo 18, comma 2, legge 7 agosto 1990, n. 241, nonché gli articoli 43 e 46,  del d.P.R. 28 dicembre 2000, n. 445, e successive modificazioni e integrazioni.

Art. 75. Garanzie a corredo dell'offerta   (art. 30, co. 1, co. 2-bis, legge n. 109/1994; art. 8, co. 11-quater, legge n. 109/1994 come  novellato dall'art. 24, legge n. 62/2005; art. 100, d.P.R. n. 554/1999; art. 24, co. 10, legge n.  62/2005)

1. L'offerta è corredata da una garanzia, pari al due per cento del prezzo base indicato nel  bando o nell'invito, sotto forma di cauzione o di fideiussione, a scelta dell'offerente. Nel caso di  procedure di gara realizzate in forma aggregata da centrali di committenza, l'importo della  garanzia è fissato nel bando o nell'invito nella misura massima del 2 per cento del prezzo base.  (comma così modificato dall'art. 1, comma 2-bis, lettera c), legge n. 135 del 2012)

2. La cauzione può essere costituita, a scelta dell'offerente, in contanti o in titoli del debito  pubblico garantiti dallo Stato al corso del giorno del deposito, presso una sezione di tesoreria  provinciale o presso le aziende autorizzate, a titolo di pegno a favore dell'amministrazione  aggiudicatrice.



## Page 78


### Text on Page 78

3. La fideiussione, a scelta dell'offerente, può essere bancaria o assicurativa o rilasciata dagli  intermediari finanziari iscritti nell'albo di cui all'articolo 106 del decreto legislativo 1° settembre  1993, n. 385, che svolgono in via esclusiva o prevalente attività di rilascio di garanzie e che  sono sottoposti a revisione contabile da parte di una società di revisione iscritta nell'albo  previsto dall'articolo 161 del decreto legislativo 24 febbraio 1998, n. 58.   (comma così sostituito dall'art. 28, comma 1, d.lgs. n. 169 del 2012)

4. La garanzia deve prevedere espressamente la rinuncia al beneficio della preventiva  escussione del debitore principale, la rinuncia all'eccezione di cui all'articolo 1957, comma 2,  del codice civile, nonché l'operatività della garanzia medesima entro quindici giorni, a semplice  richiesta scritta della stazione appaltante.

5. La garanzia deve avere validità per almeno centottanta giorni dalla data di presentazione  dell'offerta. Il bando o l'invito possono richiedere una garanzia con termine di validità maggiore  o minore, in relazione alla durata presumibile del procedimento, e possono altresì prescrivere  che l'offerta sia corredata dall'impegno del garante a rinnovare la garanzia, per la durata  indicata nel bando, nel caso in cui al momento della sua scadenza non sia ancora intervenuta  l'aggiudicazione, su richiesta della stazione appaltante nel corso della procedura.

6. La garanzia copre la mancata sottoscrizione del contratto per fatto dell'affidatario, ed è  svincolata automaticamente al momento della sottoscrizione del contratto medesimo.

7. L'importo della garanzia, e del suo eventuale rinnovo, è ridotto del cinquanta per cento per  gli operatori economici ai quali venga rilasciata, da organismi accreditati, ai sensi delle norme  europee della serie UNI CEI EN 45000 e della serie UNI CEI EN ISO/IEC 17000, la  certificazione del sistema di qualità conforme alle norme europee della serie UNI CEI ISO 9000.  Per fruire di tale beneficio, l'operatore economico segnala, in sede di offerta, il possesso del  requisito, e lo documenta nei modi prescritti dalle norme vigenti.   (comma così modificato dall'art. 2, comma 1, lettera p), d.lgs. n. 152 del 2008)

8. L'offerta è altresì corredata, a pena di esclusione, dall'impegno di un fideiussore a rilasciare  la garanzia fideiussoria per l'esecuzione del contratto, di cui all'articolo 113, qualora l'offerente  risultasse affidatario.

9. La stazione appaltante, nell'atto con cui comunica l'aggiudicazione ai non aggiudicatari,  provvede contestualmente, nei loro confronti, allo svincolo della garanzia di cui al comma 1,  tempestivamente e comunque entro un termine non superiore a trenta giorni  dall'aggiudicazione, anche quando non sia ancora scaduto il termine di validità della garanzia.

Art. 76. Varianti progettuali in sede di offerta   (art. 24, dir. 2004/18; art. 36, dir. 2004/17; art. 20, d.lgs. n. 358/1992; art. 24, d.lgs. n.  157/1995)

1. Quando il criterio di aggiudicazione è quello dell'offerta economicamente più vantaggiosa, le  stazioni appaltanti possono autorizzare gli offerenti a presentare varianti.

2. Le stazioni appaltanti precisano nel bando di gara se autorizzano o meno le varianti; in  mancanza di indicazione, le varianti non sono autorizzate.

3. Le stazioni appaltanti che autorizzano le varianti menzionano nel capitolato d'oneri i requisiti  minimi che le varianti devono rispettare, nonché le modalità per la loro presentazione.

4. Esse prendono in considerazione soltanto le varianti che rispondono ai requisiti minimi da  esse prescritti.



## Page 79


### Text on Page 79

5. Nelle procedure di affidamento di contratti relativi a servizi o forniture, le stazioni appaltanti  che abbiano autorizzato varianti non possono respingere una variante per il solo fatto che, se  accolta, configurerebbe, rispettivamente, o un appalto di servizi anziché un appalto pubblico di  forniture o un appalto di forniture anziché un appalto pubblico di servizi.

Sezione IV - Forme delle comunicazioni, verbali, informazioni ai candidati e agli  offerenti, spese di pubblicità, inviti, comunicazioni

Art. 77. Regole applicabili alle comunicazioni  (art. 42, dir. 2004/18; art. 48, dir. 2004/17; artt. 6, co. 6; 7, commi 7, 10, 11, d.lgs. n.  358/1992; artt. 9, co. 5-bis; 10, commi 10, 11, 11-bis, d.lgs. n. 157/1995; art. 18, co. 5,  d.lgs. n. 158/1995; artt. 79, co. 1; 81, co. 3, d.P.R. n. 554/1999)

1. Tutte le comunicazioni e tutti gli scambi di informazioni tra stazioni appaltanti e operatori  economici possono avvenire, a scelta delle stazioni appaltanti, mediante posta, mediante fax,  per via elettronica ai sensi dei commi 5 e 6, per telefono nei casi e alle condizioni di cui al  comma 7, o mediante una combinazione di tali mezzi. Il mezzo o i mezzi di comunicazione  prescelti devono essere indicati nel bando o, ove manchi il bando, nell'invito alla procedura.

2. Il mezzo di comunicazione scelto deve essere comunemente disponibile, in modo da non  limitare l'accesso degli operatori economici alla procedura di aggiudicazione.

3. Le comunicazioni, gli scambi e l'archiviazione di informazioni sono realizzati in modo da  salvaguardare l'integrità dei dati e la riservatezza delle offerte e delle domande di  partecipazione e di non consentire alle stazioni appaltanti di prendere visione del contenuto  delle offerte e delle domande di partecipazione prima della scadenza del termine previsto per  la loro presentazione.

4. Nel rispetto del comma 3, le stazioni appaltanti possono acconsentire, come mezzo non  esclusivo, anche alla presentazione diretta delle offerte e delle domande di partecipazione,  presso l'ufficio indicato nel bando o nell'invito.

5. Quando le stazioni appaltanti chiedano o acconsentano alle comunicazioni per via  elettronica, gli strumenti da utilizzare per comunicare per via elettronica, nonché le relative  caratteristiche tecniche, devono essere di carattere non discriminatorio, comunemente  disponibili al pubblico e compatibili con i prodotti della tecnologia dell'informazione e della  comunicazione generalmente in uso. Le stazioni appaltanti che siano soggetti tenuti  all'osservanza del decreto legislativo 7 marzo 2005, n. 82 (codice dell'amministrazione  digitale), operano nel rispetto delle previsioni di tali atti legislativi e successive modificazioni, e  delle relative norme di attuazione ed esecuzione. In particolare, gli scambi di comunicazioni tra  amministrazioni aggiudicatrici e operatori economici deve avvenire tramite posta elettronica  certificata, ai sensi dell'articolo 48, del decreto legislativo 7 marzo 2005, n. 82, del d.P.R. 11  febbraio 2005, n. 68 e del d.P.R. 28 dicembre 2000, n. 445.   (comma così modificato dall'art. 3 del d.lgs. n. 6 del 2007)

6. Ai dispositivi di trasmissione e ricezione elettronica delle offerte e ai dispositivi di ricezione  elettronica delle domande di partecipazione si applicano le seguenti regole:

a) le informazioni concernenti le specifiche necessarie alla presentazione di offerte e domande  di partecipazione per via elettronica, ivi compresa la cifratura, sono messe a disposizione degli  interessati. Inoltre i dispositivi di ricezione elettronica delle offerte e delle domande di  partecipazione sono conformi ai requisiti dell'allegato XII, nel rispetto, altresì, del decreto  legislativo 7 marzo 2005, n. 82, per le stazioni appaltanti tenute alla sua osservanza;   b) le offerte presentate per via elettronica possono essere effettuate solo utilizzando la firma  elettronica digitale come definita e disciplinata dal decreto legislativo 7 marzo 2005, n. 82;   c) per la prestazione dei servizi di certificazione in relazione ai dispositivi elettronici della  lettera a) e in relazione alla firma digitale di cui alla lettera b), si applicano le norme sui



## Page 80


### Text on Page 80

certificatori qualificati e sul sistema di accreditamento facoltativo, dettate dal decreto  legislativo 7 marzo 2005, n. 82;   d) gli offerenti e i candidati si impegnano a che i documenti, i certificati e le dichiarazioni  relativi ai requisiti di partecipazione di cui agli articoli da 38 a 46 e di cui agli articoli 231, 232,  233, se non sono disponibili in formato elettronico, siano presentati in forma cartacea prima  della scadenza del termine previsto per la presentazione delle offerte o delle domande di  partecipazione.

7. Salvo il comma 4, alla trasmissione delle domande di partecipazione alle procedure di  aggiudicazione di contratti pubblici si applicano le regole seguenti:

a) le domande di partecipazione possono essere presentate, a scelta dell'operatore economico,  per telefono, ovvero per iscritto mediante lettera, telegramma, telex, fax;  b) le domande di partecipazione presentate per telefono devono essere confermate, prima  della scadenza del termine previsto per la loro ricezione, per iscritto mediante lettera,  telegramma, telex, fax;   c) le domande di partecipazione possono essere presentate per via elettronica, con le modalità  stabilite dal presente articolo, solo se consentito dalle stazioni appaltanti;   d) le stazioni appaltanti possono esigere che le domande di partecipazione presentate  mediante telex o mediante fax siano confermate per posta o per via elettronica. In tal caso,  esse indicano nel bando di gara tale esigenza e il termine entro il quale deve essere  soddisfatta.

Art. 78. Verbali  (art. 43, dir. 2004/18; art. 16, r.d. n. 2440/1923; art. 32, d.lgs. n. 406/1991; art. 21, commi  4 e 5, d.lgs. n. 358/1992; art. 27, co. 4, d.lgs. n. 157/1995; art. 81, co. 12, d.P.R. n.  554/1999)

1. Per ogni contratto, ogni accordo quadro e ogni istituzione di un sistema dinamico di  acquisizione, le stazioni appaltanti redigono un verbale contenente almeno le seguenti  informazioni:

a) il nome e l'indirizzo dell'amministrazione aggiudicatrice, l'oggetto e il valore del contratto,  dell'accordo quadro o del sistema dinamico di acquisizione;   b) i nomi dei candidati o degli offerenti presi in considerazione e i motivi della scelta;   c) i nomi dei candidati o degli offerenti esclusi e i motivi dell'esclusione;   d) i motivi dell'esclusione delle offerte giudicate anormalmente basse;   e) il nome dell'aggiudicatario e la giustificazione della scelta della sua offerta nonché, se è  nota, la parte dell'appalto o dell'accordo quadro che l'aggiudicatario intende subappaltare a  terzi;   f) nel caso di procedure negoziate previo e senza bando, le circostanze, previste dal presente  codice, che giustificano il ricorso a dette procedure;   g) in caso di dialogo competitivo, le circostanze, previste dal presente codice, che giustificano il  ricorso a tale procedura;  h) se del caso, le ragioni per le quali l'amministrazione ha rinunciato ad aggiudicare un  contratto, a concludere un accordo quadro o a istituire un sistema dinamico di acquisizione.

2. Le stazioni appaltanti provvedono alla redazione del verbale secondo le disposizioni dei  rispettivi ordinamenti.

3. Le stazioni appaltanti adottano le misure necessarie e opportune, in conformità alle norme  vigenti, e, in particolare, alle norme di cui al decreto legislativo 7 marzo 2005, n. 82 (codice  dell'amministrazione digitale), se tenute alla sua osservanza, per documentare lo svolgimento  delle procedure di aggiudicazione condotte con mezzi elettronici.

4. Il verbale o i suoi elementi principali sono comunicati alla Commissione, su richiesta di  quest'ultima.



## Page 81


### Text on Page 81

Art. 79. Informazioni circa i mancati inviti, le esclusioni e le aggiudicazioni   (art. 41, dir. 2004/18; art. 49.1 e 49.2, dir. 2004/17; art. 20, legge n. 55/1990; art. 21,  commi 1, 2 e 3, d.lgs. n. 358/1992; art. 27, commi 1 e 2, d.lgs. n. 157/1995; art. 27, commi  3 e 4, d.lgs. n. 158/1995; art. 76, commi 3 e 4, d.P.R. n. 554/1999; art. 24, co. 10, legge n.  62/2005; art. 44, co. 3, lettere b) ed e), legge n. 88/2009; artt. 2-bis, 2-quater, 2-septies,  paragrafo 1, lettera a), secondo trattino, direttiva 89/665/CEE e artt. 2-bis, 2-quater, 2- septies, paragrafo 1, lettera a), secondo trattino, direttiva 92/13/CEE come modificati dalla  direttiva 2007/66/CE)

1. Le stazioni appaltanti informano tempestivamente i candidati e gli offerenti delle decisioni  prese riguardo alla conclusione di un accordo quadro, all'aggiudicazione di un appalto, o  all'ammissione in un sistema dinamico di acquisizione, ivi compresi i motivi della decisione di  non concludere un accordo quadro, ovvero di non aggiudicare un appalto per il quale è stata  indetta una gara, ovvero di riavviare la procedura, ovvero di non attuare un sistema dinamico  di acquisizione.

2. Le stazioni appaltanti inoltre comunicano:

a) ad ogni candidato escluso i motivi del rigetto della candidatura;  b) ad ogni offerente escluso i motivi del rigetto della sua offerta, inclusi, per i casi di cui  all'articolo 68, commi 4 e 7, i motivi della decisione di non equivalenza o della decisione  secondo cui i lavori, le forniture o i servizi non sono conformi alle prestazioni o ai requisiti  funzionali;   c) ad ogni offerente che abbia presentato un'offerta selezionabile, le caratteristiche e i  vantaggi dell'offerta selezionata e il nome dell'offerente cui è stato aggiudicato il contratto o  delle parti dell'accordo quadro.

3. Le informazioni di cui al comma 1 e di cui al comma 2 sono fornite:

a) su richiesta scritta della parte interessata;   b) per iscritto;   c) il prima possibile e comunque non oltre quindici giorni dalla ricezione della domanda scritta.

4. Tuttavia le stazioni appaltanti possono motivatamente omettere talune informazioni relative  all'aggiudicazione dei contratti, alla conclusione di accordi quadro o all'ammissione ad un  sistema dinamico di acquisizione, di cui al comma 1, qualora la loro diffusione ostacoli  l'applicazione della legge, sia contraria all'interesse pubblico, pregiudichi i legittimi interessi  commerciali di operatori economici pubblici o privati o dell'operatore economico cui è stato  aggiudicato il contratto, oppure possa recare pregiudizio alla leale concorrenza tra questi.

5. In ogni caso l'amministrazione comunica di ufficio:

a) l'aggiudicazione definitiva, tempestivamente e comunque entro un termine non superiore a  cinque giorni, all'aggiudicatario, al concorrente che segue nella graduatoria, a tutti i candidati  che hanno presentato un'offerta ammessa in gara, a coloro la cui candidatura o offerta siano  state escluse se hanno proposto impugnazione avverso l'esclusione, o sono in termini per  presentare dette impugnazioni, nonché a coloro che hanno impugnato il bando o la lettera di  invito, se dette impugnazioni non siano state ancora respinte con pronuncia giurisdizionale  definitiva;  (lettera così sostituita dall'art. 2, comma 1, lettera b), d.lgs. n. 53 del 2010)  b) l'esclusione, ai candidati e agli offerenti esclusi, tempestivamente e comunque entro un  termine non superiore a cinque giorni dall'esclusione;  b-bis) la decisione, a tutti i candidati, di non aggiudicare un appalto ovvero di non concludere  un accordo quadro;  (lettera aggiunta dall'art. 1, comma 1, lettera t), d.lgs. n. 152 del 2008)  b-ter) la data di avvenuta stipulazione del contratto con l'aggiudicatario, tempestivamente e  comunque entro un termine non superiore a cinque giorni, ai soggetti di cui alla lettera a) del



## Page 82


### Text on Page 82

presente comma.  (lettera aggiunta dall'art. 2, comma 1, lettera c), d.lgs. n. 53 del 2010)

5-bis. Le comunicazioni di cui al comma 5 sono fatte per iscritto, con lettera raccomandata con  avviso di ricevimento o mediante notificazione o mediante posta elettronica certificata ovvero  mediante fax, se l'utilizzo di quest'ultimo mezzo è espressamente autorizzato dal concorrente,  al domicilio eletto o all'indirizzo di posta elettronica o al numero di fax indicato dal destinatario  in sede di candidatura o di offerta. Nel caso di invio a mezzo posta o notificazione,  dell'avvenuta spedizione è data contestualmente notizia al destinatario mediante fax o posta  elettronica, anche non certificata, al numero di fax ovvero all'indirizzo di posta elettronica  indicati in sede di candidatura o di offerta. La comunicazione è accompagnata dal  provvedimento e dalla relativa motivazione contenente almeno gli elementi di cui al comma 2,  lettera c), e fatta salva l'applicazione del comma 4; l'onere può essere assolto nei casi di cui al  comma 5, lettere a), b), e b-bis), mediante l'invio dei verbali di gara, e, nel caso di cui al  comma 5, lettera b-ter), mediante richiamo alla motivazione relativa al provvedimento di  aggiudicazione definitiva, se già inviata. La comunicazione dell'aggiudicazione definitiva e  quella della stipulazione, e la notizia della spedizione sono, rispettivamente, spedita e  comunicata nello stesso giorno a tutti i destinatari, salva l'oggettiva impossibilità di rispettare  tale contestualità a causa dell'elevato numero di destinatari, della difficoltà di reperimento  degli indirizzi, dell'impossibilità di recapito della posta elettronica o del fax a taluno dei  destinatari, o altro impedimento oggettivo e comprovato.   (comma aggiunto dall'art. 2, comma 1, lettera d), d.lgs. n. 53 del 2010)

5-ter. Le comunicazioni di cui al comma 5, lettere a) e b), indicano la data di scadenza del  termine dilatorio per la stipulazione del contratto.   (comma aggiunto dall'art. 2, comma 1, lettera d), d.lgs. n. 53 del 2010)

5-quater. Fermi i divieti e differimenti dell'accesso previsti dall'articolo 13, l'accesso agli atti del  procedimento in cui sono adottati i provvedimenti oggetto di comunicazione ai sensi del  presente articolo è consentito entro dieci giorni dall'invio della comunicazione dei  provvedimenti medesimi mediante visione ed estrazione di copia. Non occorre istanza scritta di  accesso e provvedimento di ammissione, salvi i provvedimenti di esclusione o differimento  dell'accesso adottati ai sensi dell'articolo 13. Le comunicazioni di cui al comma 5 indicano se ci  sono atti per i quali l'accesso è vietato o differito, e indicano l'ufficio presso cui l'accesso può  essere esercitato, e i relativi orari, garantendo che l'accesso sia consentito durante tutto  l'orario in cui l'ufficio è aperto al pubblico o il relativo personale presta servizio.   (comma aggiunto dall'art. 2, comma 1, lettera d), d.lgs. n. 53 del 2010)

5-quinquies. Il bando o l'avviso con cui si indice la gara o l'invito nelle procedure senza bando  fissano l'obbligo del candidato o concorrente di indicare, all'atto di presentazione della  candidatura o dell'offerta, il domicilio eletto per le comunicazioni; il bando o l'avviso possono  altresì obbligare il candidato o concorrente a indicare l'indirizzo di posta elettronica o il numero  di fax al fine dell'invio delle comunicazioni.  (comma aggiunto dall'art. 2, comma 1, lettera d), d.lgs. n. 53 del 2010)

Art. 79-bis. Avviso volontario per la trasparenza preventiva   (articolo 44, comma 1, lettera h), legge n. 88/2009; articolo 3-bis, direttiva 89/665/CEE e  articolo 3-bis, direttiva 92/13/CEE, come modificati dalla direttiva 2007/66/CE)  (articolo introdotto dall'art. 3 del d.lgs. n. 53 del 2010)

1. L'avviso volontario per la trasparenza preventiva il cui formato è stabilito, per i contratti di  rilevanza comunitaria, dalla Commissione europea secondo la procedura di consultazione di cui  all'articolo 3-ter, paragrafo 2, della direttiva 89/665/CE e di cui all'articolo 3-ter, paragrafo 2,  della direttiva 92/13/CE, contiene le seguenti informazioni:

a) denominazione e recapito della stazione appaltante;   b) descrizione dell'oggetto del contratto;



## Page 83


### Text on Page 83

c) motivazione della decisione della stazione appaltante di affidare il contratto senza la previa  pubblicazione di un bando di gara nella Gazzetta Ufficiale dell'Unione europea o nella Gazzetta  Ufficiale della Repubblica italiana, rispettivamente per i contratti di rilevanza comunitaria e per  quelli sotto soglia;   d) denominazione e recapito dell'operatore economico a favore del quale è avvenuta  l'aggiudicazione definitiva;   e) se del caso, qualunque altra informazione ritenuta utile dalla stazione appaltante.

Art. 80. Spese di pubblicità, inviti, comunicazioni  (art. 29, co. 2, l. n. 109/1994)

1. Le spese preventivabili relative alla pubblicità di bandi e avvisi, nonché le spese relative a  inviti e comunicazioni devono essere inserite nel quadro economico dello schema di contratto,  tra le somme a disposizione della stazione appaltante.

Sezione V - Criteri di selezione delle offerte e verifica delle offerte anormalmente  basse

Art. 81. Criteri per la scelta dell'offerta migliore  (art. 53, dir. 2004/18; art. 55, dir. 2004/17; art. 19, d.lgs. n. 358/1992; art. 21, legge n.  109/1994; art. 23, d.lgs. n. 157/1995; art. 24, d.lgs. n. 158/1995)

1. Nei contratti pubblici, fatte salve le disposizioni legislative, regolamentari o amministrative  relative alla remunerazione di servizi specifici, la migliore offerta è selezionata con il criterio del  prezzo più basso o con il criterio dell'offerta economicamente più vantaggiosa.

2. Le stazioni appaltanti scelgono, tra i criteri di cui al comma 1, quello più adeguato in  relazione alle caratteristiche dell'oggetto del contratto, e indicano nel bando di gara quale dei  due criteri di cui al comma 1 sarà applicato per selezionare la migliore offerta.

3. Le stazioni appaltanti possono decidere di non procedere all'aggiudicazione se nessuna  offerta risulti conveniente o idonea in relazione all'oggetto del contratto.

3-bis. (comma aggiunto dall'art. 4, comma 2, lettera i-bis), legge n. 106 del 2011, poi  abrogato dall'art. 44, comma 2, legge n. 214 del 2011)

Art. 82. Criterio del prezzo più basso   (art. 53, dir. 2004/18; art. 55, dir. 2004/17; art. 19, d.lgs. n. 358/1992; art. 21, legge n.  109/1994; art. 23, d.lgs. n. 157/1995; art. 24, d.lgs. n. 158/1995; artt. 89 e 90, d.P.R. n.  554/1999)

1. Il prezzo più basso, inferiore a quello posto a base di gara, è determinato come segue.

2. Il bando di gara stabilisce:

a) se il prezzo più basso, per i contratti da stipulare a misura, è determinato mediante ribasso  sull'elenco prezzi posto a base di gara ovvero mediante offerta a prezzi unitari;   b) se il prezzo più basso, per i contratti da stipulare a corpo, è determinato mediante ribasso  sull'importo dei lavori posto a base di gara ovvero mediante offerta a prezzi unitari.

3. Per i contratti da stipulare parte a corpo e parte a misura, il prezzo più basso è determinato  mediante offerta a prezzi unitari.

3-bis. Il prezzo più basso è determinato al netto delle spese relative al costo del personale,  valutato sulla base dei minimi salariali definiti dalla contrattazione collettiva nazionale di  settore tra le organizzazioni sindacali dei lavoratori e le organizzazioni dei datori di lavoro



## Page 84


### Text on Page 84

comparativamente più rappresentative sul piano nazionale, delle voci retributive previste dalla  contrattazione integrativa di secondo livello e delle misure di adempimento alle disposizioni in  materia di salute e sicurezza nei luoghi di lavoro.   (comma introdotto dall'art. 32, comma 7-bis, legge n. 98 del 2013)

4. Le modalità applicative del ribasso sull'elenco prezzi e dell'offerta a prezzi unitari sono  stabilite dal regolamento.

Art. 83. Criterio dell'offerta economicamente più vantaggiosa  (art. 53, dir. 2004/18; art. 55, dir. 2004/17; art. 21, legge n. 109/1994; art. 19, d.lgs. n.  358/1992; art. 23, d.lgs. n. 157/1995; art. 24, d.lgs. n. 158/1995)

1. Quando il contratto è affidato con il criterio dell'offerta economicamente più vantaggiosa, il  bando di gara stabilisce i criteri di valutazione dell'offerta, pertinenti alla natura, all'oggetto e  alle caratteristiche del contratto, quali, a titolo esemplificativo:

a) il prezzo;   b) la qualità;   c) il pregio tecnico;   d) le caratteristiche estetiche e funzionali;   e) le caratteristiche ambientali e il contenimento dei consumi energetici e delle risorse  ambientali dell'opera o del prodotto;  (lettera così sostituita dall'art. 1, comma 1, lettera i), d.lgs. n. 113 del 2007)  f) il costo di utilizzazione e manutenzione;   g) la redditività;   h) il servizio successivo alla vendita;  i) l'assistenza tecnica;   l) la data di consegna ovvero il termine di consegna o di esecuzione;   m) l'impegno in materia di pezzi di ricambio;   n) la sicurezza di approvvigionamento;   o) in caso di concessioni, altresì la durata del contratto, le modalità di gestione, il livello e i  criteri di aggiornamento delle tariffe da praticare agli utenti.

2. Il bando di gara ovvero, in caso di dialogo competitivo, il bando o il documento descrittivo,  elencano i criteri di valutazione e precisano la ponderazione relativa attribuita a ciascuno di  essi, anche mediante una soglia, espressa con un valore numerico determinato, in cui lo scarto  tra il punteggio della soglia e quello massimo relativo all'elemento cui si riferisce la soglia deve  essere appropriato.

3. Le stazioni appaltanti, quando ritengono la ponderazione di cui al comma 2 impossibile per  ragioni dimostrabili, indicano nel bando di gara e nel capitolato d'oneri, o, in caso di dialogo  competitivo, nel bando o nel documento descrittivo, l'ordine decrescente di importanza dei  criteri.

4. Il bando per ciascun criterio di valutazione prescelto prevede, ove necessario, i sub-criteri e  i sub-pesi o i sub-punteggi. Ove la stazione appaltante non sia in grado di stabilirli tramite la  propria organizzazione, provvede a nominare uno o più esperti con il decreto o la determina a  contrarre, affidando ad essi l'incarico di redigere i criteri, i pesi, i punteggi e le relative  specificazioni, che verranno indicati nel bando di gara.   (comma così modificato dall'art. 1, comma 1, lettera u), d.lgs. n. 152 del 2008)

5. Per attuare la ponderazione o comunque attribuire il punteggio a ciascun elemento  dell'offerta, le stazioni appaltanti utilizzano metodologie tali da consentire di individuare con un  unico parametro numerico finale l'offerta più vantaggiosa. Dette metodologie sono stabilite dal  regolamento, distintamente per lavori, servizi e forniture e, ove occorra, con modalità  semplificate per servizi e forniture. Il regolamento, per i servizi, tiene conto di quanto stabilito  dal decreto del Presidente del Consiglio dei Ministri 13 marzo 1999, n. 117 e dal decreto del



## Page 85


### Text on Page 85

Presidente del Consiglio dei Ministri 18 novembre 2005, in quanto compatibili con il presente  codice.

Art. 84. Commissione giudicatrice nel caso di aggiudicazione con il criterio  dell'offerta economicamente più vantaggiosa  (art. 21, legge n. 109/1994; art. 92, d.P.R. n. 554/1999)   (i commi 2, 3, 8 e 9, sono stati dichiarati costituzionalmente illegittimi da Corte Cost. son  sentenza n. 401 del 2007, nella parte in cui, per i contratti inerenti a settori di competenza  regionale, non prevedono il loro carattere suppletivo e cedevole)

1. Quando la scelta della migliore offerta avviene con il criterio dell'offerta economicamente più  vantaggiosa, la valutazione è demandata ad una commissione giudicatrice, che opera secondo  le norme stabilite dal regolamento.

2. La commissione, nominata dall'organo della stazione appaltante competente ad effettuare la  scelta del soggetto affidatario del contratto, è composta da un numero dispari di componenti,  in numero massimo di cinque, esperti nello specifico settore cui si riferisce l'oggetto del  contratto.

3. La commissione è presieduta di norma da un dirigente della stazione appaltante e, in caso di  mancanza in organico, da un funzionario della stazione appaltante incaricato di funzioni apicali,  nominato dall'organo competente.   (comma così modificato dall'art. 2, comma 1, lettera r), d.lgs. n. 113 del 2007)

4. I commissari diversi dal Presidente non devono aver svolto né possono svolgere alcun'altra  funzione o incarico tecnico o amministrativo relativamente al contratto del cui affidamento si  tratta.

5. Coloro che nel biennio precedente hanno rivestito cariche di pubblico amministratore non  possono essere nominati commissari relativamente a contratti affidati dalle amministrazioni  presso le quali hanno prestato servizio.

6. Sono esclusi da successivi incarichi di commissario coloro che, in qualità di membri delle  commissioni giudicatrici, abbiano concorso, con dolo o colpa grave accertati in sede  giurisdizionale con sentenza non sospesa, all'approvazione di atti dichiarati illegittimi.

7. Si applicano ai commissari le cause di astensione previste dall'articolo 51 codice di  procedura civile.

8. I commissari diversi dal presidente sono selezionati tra i funzionari della stazione  appaltante. In caso di accertata carenza in organico di adeguate professionalità, nonché negli  altri casi previsti dal regolamento in cui ricorrono esigenze oggettive e comprovate, i  commissari diversi dal presidente sono scelti tra funzionari di amministrazioni aggiudicatrici di  cui all'articolo 3, comma 25, ovvero con un criterio di rotazione tra gli appartenenti alle  seguenti categorie:   (comma così modificato dall'art. 1, comma 1, lettera l), d.lgs. n. 113 del 2007)

a) professionisti, con almeno dieci anni di iscrizione nei rispettivi albi professionali, nell'ambito  di un elenco, formato sulla base di rose di candidati fornite dagli ordini professionali;  b) professori universitari di ruolo, nell'ambito di un elenco, formato sulla base di rose di  candidati fornite dalle facoltà di appartenenza.

9. Gli elenchi di cui al comma 8 sono soggetti ad aggiornamento almeno biennale.

10. La nomina dei commissari e la costituzione della commissione devono avvenire dopo la  scadenza del termine fissato per la presentazione delle offerte.



## Page 86


### Text on Page 86

11. Le spese relative alla commissione sono inserite nel quadro economico del progetto tra le  somme a disposizione della stazione appaltante.

12. In caso di rinnovo del procedimento di gara a seguito di annullamento dell'aggiudicazione o  di annullamento dell'esclusione di taluno dei concorrenti, è riconvocata la medesima  commissione.

Art. 85. Ricorso alle aste elettroniche   (art. 54, dir. 2004/18; art. 56, dir. 2004/17; d.P.R. n. 101/2002)

1. Nelle procedure aperte, ristrette, o negoziate previo bando, quando ricorrono le condizioni di  cui al comma 3, le stazioni appaltanti possono stabilire che l'aggiudicazione dei contratti di  appalto avvenga attraverso un'asta elettronica.

2. Alle condizioni di cui al comma 3, le stazioni appaltanti possono stabilire di ricorrere all'asta  elettronica in occasione del rilancio del confronto competitivo fra le parti di un accordo quadro,  e dell'indizione di gare per appalti da aggiudicare nell'ambito del sistema dinamico di  acquisizione.

3. Le aste elettroniche possono essere utilizzate quando le specifiche dell'appalto possono  essere fissate in maniera precisa e la valutazione delle offerte rispondenti alle specifiche  definite nel bando di gara sia effettuabile automaticamente da un mezzo elettronico, sulla base  di elementi quantificabili in modo tale da essere espressi in cifre o percentuali. Le stazioni  appaltanti non possono ricorrere alle aste elettroniche abusivamente o in modo tale da  impedire, limitare o distorcere la concorrenza o comunque in modo da modificare l'oggetto  dell'appalto, come definito dal bando e dagli altri atti di gara.

4. L'asta elettronica riguarda:

a) unicamente i prezzi, quando l'appalto viene aggiudicato al prezzo più basso;   b) i prezzi e i valori degli elementi dell'offerta indicati negli atti di gara, quando l'appalto viene  aggiudicato all'offerta economicamente più vantaggiosa.

5. Il ricorso ad un'asta elettronica per l'aggiudicazione dell'appalto deve essere espressamente  indicato nel bando di gara.

6. Il bando o il capitolato devono indicare le seguenti specifiche informazioni:

a) gli elementi i cui valori sono oggetto di valutazione automatica nel corso dell'asta  elettronica;  b) gli eventuali limiti minimi e massimi dei valori degli elementi dell'offerta, come indicati nelle  specifiche dell'appalto;   c) le informazioni che saranno messe a disposizione degli offerenti nel corso dell'asta  elettronica con eventuale indicazione del momento in cui saranno messe a loro disposizione;   d) le informazioni riguardanti lo svolgimento dell'asta elettronica;   e) le condizioni alle quali gli offerenti possono effettuare rilanci e, in particolare, gli scarti  minimi eventualmente richiesti per il rilancio;   f) le informazioni riguardanti il dispositivo elettronico utilizzato, nonché le modalità e specifiche  tecniche di collegamento.

7. Prima di procedere all'asta elettronica, le stazioni appaltanti effettuano, in seduta riservata,  una prima valutazione completa delle offerte pervenute con le modalità stabilite nel bando di  gara e in conformità al criterio di aggiudicazione prescelto e alla relativa ponderazione. Tutti i  soggetti che hanno presentato offerte ammissibili sono invitati simultaneamente per via  elettronica a presentare nuovi prezzi o nuovi valori; l'invito contiene ogni informazione  necessaria al collegamento individuale al dispositivo elettronico utilizzato e precisa la data e  l'ora di inizio dell'asta elettronica. L'asta elettronica si svolge in un'unica seduta e non può aver



## Page 87


### Text on Page 87

inizio prima di due giorni lavorativi a decorrere dalla data di invio degli inviti.   (comma così modificato dall'art. 2, comma 1, lettera q), d.lgs. n. 152 del 2008)

8. Quando l'aggiudicazione avviene in base al criterio dell'offerta economicamente più  vantaggiosa, l'invito di cui al comma 7 è corredato del risultato della valutazione completa  dell'offerta dell'offerente interessato, effettuata conformemente alla ponderazione di cui  all'articolo 83, comma 2. L'invito precisa, altresì, la formula matematica che determina,  durante l'asta elettronica, le riclassificazioni automatiche in funzione dei nuovi prezzi o dei  nuovi valori presentati. Questa formula integra la ponderazione di tutti i criteri stabiliti per  determinare l'offerta economicamente più vantaggiosa, quale indicata nel bando o negli altri  atti di gara; a tal fine le eventuali forcelle devono essere precedentemente espresse con un  valore determinato. Qualora siano ammesse varianti, per ciascuna variante deve essere fornita  una formula matematica separata per la relativa ponderazione.

9. Nel corso dell'asta elettronica, le stazioni appaltanti comunicano in tempo reale a tutti gli  offerenti almeno le informazioni che consentano loro di conoscere in ogni momento la  rispettiva classificazione. Le stazioni appaltanti possono, altresì, comunicare ulteriori  informazioni riguardanti prezzi o valori presentati da altri offerenti, purché sia previsto negli  atti di gara. Le stazioni appaltanti possono inoltre, in qualsiasi momento, annunciare il numero  di partecipanti alla relativa fase d'asta, fermo restando che in nessun caso può essere resa  nota l'identità degli offerenti durante lo svolgimento dell'asta e fino all'aggiudicazione.

10. Le stazioni appaltanti dichiarano conclusa l'asta elettronica alla data e ora di chiusura  preventivamente fissate.

11. Dopo aver dichiarata conclusa l'asta elettronica, le stazioni appaltanti aggiudicano l'appalto  ai sensi dell'articolo 81, in funzione dei risultati dell'asta elettronica.

12. Il regolamento stabilisce:

a) i presupposti e le condizioni specifiche per il ricorso alle aste elettroniche;   b) i requisiti e le modalità tecniche della procedura di asta elettronica;   c) le condizioni e le modalità di esercizio del diritto di accesso agli atti della procedura di asta  elettronica, nel rispetto dell'articolo 13.

13. Alle condizioni di cui al comma 3, le stazioni appaltanti possono stabilire di ricorrere a  procedure di gara interamente gestite con sistemi telematici, disciplinate con il regolamento  nel rispetto delle disposizioni di cui al presente codice.   (comma così modificato dall'art. 2, comma 1, lettera q), d.lgs. n. 152 del 2008)

Art. 86. Criteri di individuazione delle offerte anormalmente basse  (art. 21, co. 1-bis, legge n. 109/1994; art. 64, co. 6 e art. 91, co. 4, d.P.R. n. 554/1999; art.  19, d.lgs. n. 358/1992; art. 25, d.lgs. n. 157/1995; art. 25, d.lgs. n. 158/1995)

1. Nei contratti di cui al presente codice, quando il criterio di aggiudicazione è quello del prezzo  più basso, le stazioni appaltanti valutano la congruità delle offerte che presentano un ribasso  pari o superiore alla media aritmetica dei ribassi percentuali di tutte le offerte ammesse, con  esclusione del dieci per cento, arrotondato all'unità superiore, rispettivamente delle offerte di  maggior ribasso e di quelle di minor ribasso, incrementata dello scarto medio aritmetico dei  ribassi percentuali che superano la predetta media.

2. Nei contratti di cui al presente codice, quando il criterio di aggiudicazione è quello  dell'offerta economicamente più vantaggiosa, le stazioni appaltanti valutano la congruità delle  offerte in relazione alle quali sia i punti relativi al prezzo, sia la somma dei punti relativi agli  altri elementi di valutazione, sono entrambi pari o superiori ai quattro quinti dei corrispondenti  punti massimi previsti dal bando di gara.



## Page 88


### Text on Page 88

3. In ogni caso le stazioni appaltanti possono valutare la congruità di ogni altra offerta che, in  base ad elementi specifici, appaia anormalmente bassa.

3-bis. Nella predisposizione delle gare di appalto e nella valutazione dell’anomalia delle offerte  nelle procedure di affidamento di appalti di lavori pubblici, di servizi e di forniture, gli enti  aggiudicatori sono tenuti a valutare che il valore economico sia adeguato e sufficiente rispetto  al costo del lavoro e al costo relativo alla sicurezza, il quale deve essere specificamente  indicato e risultare congruo rispetto all’entità e alle caratteristiche dei lavori, dei servizi o delle  forniture. Ai fini del presente comma il costo del lavoro è determinato periodicamente, in  apposite tabelle, dal Ministro del lavoro e della previdenza sociale, sulla base dei valori  economici previsti dalla contrattazione collettiva stipulata dai sindacati comparativamente più  rappresentativi, delle norme in materia previdenziale ed assistenziale, dei diversi settori  merceologici e delle differenti aree territoriali. In mancanza di contratto collettivo applicabile, il  costo del lavoro è determinato in relazione al contratto collettivo del settore merceologico più  vicino a quello preso in considerazione.  (comma introdotto dall'art. 1, comma 909, lettera a), legge n. 296 del 2006, poi così sostituito  dall'art. 8, comma 1, legge n. 123 del 2007)

3-ter. Il costo relativo alla sicurezza non può essere comunque soggetto a ribasso d’asta.  (comma introdotto dall'art. 8, comma 1, legge n. 123 del 2007)

4. Il comma 1 non si applica quando il numero delle offerte ammesse sia inferiore a cinque. In  tal caso le stazioni appaltanti procedono ai sensi del comma 3.

5. (comma abrogato dall'art. 4-quater, comma 1, lettera b), legge n. 102 del 2009)

Art. 87. Criteri di verifica delle offerte anormalmente basse  (art. 55, dir. 2004/18; art. 57, dir. 2004/17; art. 21, co. 1-bis, legge n. 109/1994; art. 19,  d.lgs. n. 358/1992; art. 25, d.lgs. n. 157/1995; art. 25, d.lgs. n. 158/1995; art. unico, legge  n. 327/2000)

1. Quando un'offerta appaia anormalmente bassa, la stazione appaltante richiede all'offerente  le giustificazioni relative alle voci di prezzo che concorrono a formare l'importo complessivo  posto a base di gara, nonché, in caso di aggiudicazione con il criterio dell'offerta  economicamente più vantaggiosa, relative agli altri elementi di valutazione dell'offerta,  procedendo ai sensi dell'articolo 88. All'esclusione può provvedersi solo all'esito dell'ulteriore  verifica, in contraddittorio.  (comma così sostituito dall'art. 4-quater, comma 1, lettera c), legge n. 102 del 2009)

2. Le giustificazioni possono riguardare, a titolo esemplificativo:   (comma così modificato dall'art. 4-quater, comma 1, lettera c), legge n. 102 del 2009)

a) l'economia del procedimento di costruzione, del processo di fabbricazione, del metodo di  prestazione del servizio;   b) le soluzioni tecniche adottate;   c) le condizioni eccezionalmente favorevoli di cui dispone l'offerente per eseguire i lavori, per  fornire i prodotti, o per prestare i servizi;   d) l'originalità del progetto, dei lavori, delle forniture, dei servizi offerti;   e) (lettera abrogata dall'art. 1, comma 909, lettera b), legge n. 296 del 2006)  f) l'eventualità che l'offerente ottenga un aiuto di Stato;   g) (lettera abrogata dall'art. 4, comma 2, lettera i-ter), legge n. 106 del 2011)

3. Non sono ammesse giustificazioni in relazione a trattamenti salariali minimi inderogabili  stabiliti dalla legge o da fonti autorizzate dalla legge.

4. Non sono ammesse giustificazioni in relazione agli oneri di sicurezza in conformità all'articolo  131, nonché al piano di sicurezza e coordinamento di cui all'articolo 12, decreto legislativo 14



## Page 89


### Text on Page 89

agosto 1996, n. 494 (ora art. 100 del decreto legislativo n. 81 del 2008) e alla relativa stima  dei costi conforme all'articolo 7, d.P.R. 3 luglio 2003, n. 222 (ora punto 4 dell'allegato XV al  decreto legislativo n. 81 del 2008). Nella valutazione dell'anomalia la stazione appaltante tiene  conto dei costi relativi alla sicurezza, che devono essere specificamente indicati nell'offerta e  risultare congrui rispetto all'entità e alle caratteristiche dei servizi o delle forniture.   (comma così modificato dall'art. 1, comma 909, lettera c), legge n. 296 del 2006, poi dall'art.  3 del d.lgs. n. 6 del 2007)

4-bis. Nell’ambito dei requisiti per la qualificazione di cui all’articolo 40 del presente decreto,  devono essere considerate anche le informazioni fornite dallo stesso soggetto interessato  relativamente all’avvenuto adempimento, all’interno della propria azienda, degli obblighi di  sicurezza previsti dalla vigente normativa.  (comma introdotto dall'art. 1, comma 909, lettera d), legge n. 296 del 2006)

5. La stazione appaltante che accerta che un'offerta è anormalmente bassa in quanto  l'offerente ha ottenuto un aiuto di Stato, può respingere tale offerta per questo solo motivo  unicamente se, consultato l'offerente, quest'ultimo non è in grado di dimostrare, entro un  termine stabilito dall'amministrazione e non inferiore a quindici giorni, che l'aiuto in questione  era stato concesso legalmente. Quando la stazione appaltante respinge un'offerta in tali  circostanze, ne informa tempestivamente la Commissione.

Art. 88. Procedimento di verifica e di esclusione delle offerte anormalmente basse  (art. 55, dir. 2004/18; art. 57, dir. 2004/17; art. 21, legge n. 109/1994; art. 89, d.P.R. n.  554/1999)

1. La stazione appaltante richiede, per iscritto, la presentazione, per iscritto, delle  giustificazioni, assegnando al concorrente un termine non inferiore a quindici giorni.  (comma così sostituito dall'art. 4-quater, comma 1, lettera d), legge n. 102 del 2009)

1-bis. La stazione appaltante, ove lo ritenga opportuno, può istituire una commissione secondo  i criteri stabiliti dal regolamento per esaminare le giustificazioni prodotte; ove non le ritenga  sufficienti ad escludere l'incongruità dell'offerta, richiede per iscritto all'offerente le precisazioni  ritenute pertinenti.  (comma introdotto dall'art. 4-quater, comma 1, lettera d), legge n. 102 del 2009)

2. All'offerente è assegnato un termine non inferiore a cinque giorni per presentare, per  iscritto, le precisazioni richieste.   (comma così modificato dall'art. 4-quater, comma 1, lettera d), legge n. 102 del 2009)

3. La stazione appaltante, ovvero la commissione di cui al comma 1-bis, ove istituita, esamina  gli elementi costitutivi dell'offerta tenendo conto delle precisazioni fornite.  (comma così sostituito dall'art. 4-quater, comma 1, lettera d), legge n. 102 del 2009)

4. Prima di escludere l'offerta, ritenuta eccessivamente bassa, la stazione appaltante convoca  l'offerente con un anticipo non inferiore a tre giorni lavorativi e lo invita a indicare ogni  elemento che ritenga utile.   (comma così modificato dall'art. 4-quater, comma 1, lettera d), legge n. 102 del 2009)

5. Se l'offerente non si presenta alla data di convocazione stabilita, la stazione appaltante può  prescindere dalla sua audizione.

6. (comma soppresso dall'art. 2, comma 1, lettera r), d.lgs. n. 152 del 2008)

7. La stazione appaltante sottopone a verifica la prima migliore offerta, se la stessa appaia  anormalmente bassa, e, se la ritiene anomala, procede nella stessa maniera progressivamente  nei confronti delle successive migliori offerte, fino ad individuare la migliore offerta non  anomala. In alternativa, la stazione appaltante, purché si sia riservata tale facoltà nel bando di



## Page 90


### Text on Page 90

gara, nell'avviso di gara o nella lettera di invito, può procedere contemporaneamente alla  verifica di anomalia delle migliori offerte, non oltre la quinta, fermo restando quanto previsto ai  commi da 1 a 5. All'esito del procedimento di verifica la stazione appaltante dichiara le  eventuali esclusioni di ciascuna offerta che, in base all'esame degli elementi forniti, risulta, nel  suo complesso, inaffidabile, e procede, nel rispetto delle disposizioni di cui agli articoli 11 e 12,  all'aggiudicazione definitiva in favore della migliore offerta non anomala.  (comma così modificato dall'art. 2, comma 1, lettera r), d.lgs. n. 152 del 2008 poi dall'art. 4- quater, comma 1, lettera d), legge n. 102 del 2009)

Art. 89. Strumenti di rilevazione della congruità dei prezzi   (art. 6, commi 5-8, legge n. 537/1993; art. 13, d.P.R. n. 573/1994)

1. Al fine di stabilire il prezzo base nei bandi o inviti, di valutare la convenienza o meno  dell'aggiudicazione, nonché al fine di stabilire se l'offerta è o meno anormalmente bassa,  laddove non si applica il criterio di cui all'articolo 86, comma 1, le stazioni appaltanti tengono  conto del miglior prezzo di mercato, ove rilevabile.

2. Salvo quanto previsto dall'articolo 26, comma 3, legge 23 dicembre 1999, n. 488, a fini di  orientamento le stazioni appaltanti prendono in considerazione i costi standardizzati  determinati dall'Osservatorio ai sensi dell'articolo 7, gli elenchi prezzi del Genio civile, nonché  listini e prezziari di beni, lavori, servizi, normalmente in uso nel luogo di esecuzione del  contratto, eventuali rilevazioni statistiche e ogni altro elemento di conoscenza.   (comma così modificato dall'art. 3 del d.lgs. n. 6 del 2007)

3. Nella predisposizione delle gare di appalto le stazioni appaltanti sono tenute a valutare che il  valore economico sia adeguato e sufficiente rispetto al costo del lavoro come determinato ai  sensi dell'articolo 87, comma 2, lettera g).

4. Alle finalità di cui al presente articolo le Regioni e le province autonome di Trento e di  Bolzano provvedono in base alle loro competenze.

Capo IV - Servizi attinenti all'architettura e all'ingegneria  (rubrica così modificata dall'art. 2, comma 1, lettera s), d.lgs. n. 113 del 2007)

Sezione I - Progettazione interna ed esterna - livelli della progettazione

Art. 90. Progettazione interna ed esterna alle amministrazioni aggiudicatrici in  materia di lavori pubblici   (artt. 17 e 18, legge n. 109/1994)

1. Le prestazioni relative alla progettazione preliminare, definitiva ed esecutiva di lavori,  nonché alla direzione dei lavori e agli incarichi di supporto tecnico-amministrativo alle attività  del responsabile del procedimento e del dirigente competente alla formazione del programma  triennale dei lavori pubblici sono espletate:

a) dagli uffici tecnici delle stazioni appaltanti;   b) dagli uffici consortili di progettazione e di direzione dei lavori che i comuni, i rispettivi  consorzi e unioni, le comunità montane, le aziende unità sanitarie locali, i consorzi, gli enti di  industrializzazione e gli enti di bonifica possono costituire con le modalità di cui agli articoli 30,  31 e 32 del decreto legislativo 18 agosto 2000, n. 267;   c) dagli organismi di altre pubbliche amministrazioni di cui le singole stazioni appaltanti  possono avvalersi per legge;   d) da liberi professionisti singoli od associati nelle forme di cui alla legge 23 novembre 1939, n.  1815, e successive modificazioni (legge abrogata dall'art. 10, comma 11, legge n. 183 del  2011), ivi compresi, con riferimento agli interventi inerenti al restauro e alla manutenzione di  beni mobili e delle superfici decorate di beni architettonici, i soggetti con qualifica di  restauratore di beni culturali ai sensi della vigente normativa;



## Page 91


### Text on Page 91

e) dalle società di professionisti;   f) dalle società di ingegneria;   f-bis) da prestatori di servizi di ingegneria ed architettura di cui alla categoria 12 dell'allegato  II A stabiliti in altri Stati membri, costituiti conformemente alla legislazione vigente nei  rispettivi Paesi;  (lettera aggiunta dall'art. 1, comma 1, lettera v), d.lgs. n. 152 del 2008)  g) da raggruppamenti temporanei costituiti dai soggetti di cui alle lettere d), e), f), f-bis) e h)  ai quali si applicano le disposizioni di cui all'articolo 37 in quanto compatibili;   h) da consorzi stabili di società di professionisti e di società di ingegneria, anche in forma  mista, formati da non meno di tre consorziati che abbiano operato nel settore dei servizi di  ingegneria e architettura, per un periodo di tempo non inferiore a cinque anni, e che abbiano  deciso di operare in modo congiunto secondo le previsioni del comma 1 dell'articolo 36. E'  vietata la partecipazione a più di un consorzio stabile. Ai fini della partecipazione alle gare per  l'affidamento di incarichi di progettazione e attività tecnico-amministrative ad essa connesse, il  fatturato globale in servizi di ingegneria e architettura realizzato da ciascuna società  consorziata nel quinquennio o nel decennio precedente è incrementato secondo quanto  stabilito dall'articolo 36, comma 6, della presente legge; ai consorzi stabili di società di  professionisti e di società di ingegneria si applicano altresì le disposizioni di cui all'articolo 36,  commi 4 e 5 e di cui all'articolo 253, comma 8. (probabile errore di coordinamento: si suppone  che il rinvio sia all'art. 253, comma 15)

2. Si intendono per:

a) società di professionisti le società costituite esclusivamente tra professionisti iscritti negli  appositi albi previsti dai vigenti ordinamenti professionali, nelle forme delle società di persone  di cui ai capi II, III e IV del titolo V del libro quinto del codice civile ovvero nella forma di  società cooperativa di cui al capo I del titolo VI del libro quinto del codice civile, che eseguono  studi di fattibilità, ricerche, consulenze, progettazioni o direzioni dei lavori, valutazioni di  congruità tecnico-economica o studi di impatto ambientale. I soci delle società agli effetti  previdenziali sono assimilati ai professionisti che svolgono l'attività in forma associata ai sensi  dell'articolo 1 della legge 23 novembre 1939, n. 1815 (legge abrogata dall'art. 10, comma 11,  legge n. 183 del 2011, ora il riferimento è all'art. 10, commi 3 e seguenti, di quest'ultima  legge). Ai corrispettivi delle società si applica il contributo integrativo previsto dalle norme che  disciplinano le rispettive Casse di previdenza di categoria cui ciascun firmatario del progetto fa  riferimento in forza della iscrizione obbligatoria al relativo albo professionale. Detto contributo  dovrà essere versato pro quota alle rispettive Casse secondo gli ordinamenti statutari e i  regolamenti vigenti;   b) società di ingegneria le società di capitali di cui ai capi V, VI e VII del titolo V del libro quinto  del codice civile ovvero nella forma di società cooperative di cui al capo I del titolo VI del libro  quinto del codice civile che non abbiano i requisiti di cui alla lettera a), che eseguono studi di  fattibilità, ricerche, consulenze, progettazioni o direzioni dei lavori, valutazioni di congruità  tecnico-economica o studi di impatto ambientale. Ai corrispettivi relativi alle predette attività  professionali si applica il contributo integrativo qualora previsto dalle norme legislative che  regolano la Cassa di previdenza di categoria cui ciascun firmatario del progetto fa riferimento  in forza della iscrizione obbligatoria al relativo albo professionale. Detto contributo dovrà  essere versato pro quota alle rispettive Casse secondo gli ordinamenti statutari e i regolamenti  vigenti.

3. Il regolamento stabilisce i requisiti organizzativi e tecnici che devono possedere le società di  cui al comma 2 del presente articolo.

4. I progetti redatti dai soggetti di cui al comma 1, lettere a), b) e c), sono firmati da  dipendenti delle amministrazioni abilitati all'esercizio della professione. I pubblici dipendenti  che abbiano un rapporto di lavoro a tempo parziale non possono espletare, nell'ambito  territoriale dell'ufficio di appartenenza, incarichi professionali per conto di pubbliche  amministrazioni di cui all'articolo 1, comma 2, del decreto legislativo 30 marzo 2001, n. 165, e  successive modificazioni, se non conseguenti ai rapporti d'impiego.



## Page 92


### Text on Page 92

5. Il regolamento definisce i limiti e le modalità per la stipulazione per intero, a carico delle  stazioni appaltanti, di polizze assicurative per la copertura dei rischi di natura professionale a  favore dei dipendenti incaricati della progettazione. Nel caso di affidamento della progettazione  a soggetti esterni, la stipulazione è a carico dei soggetti stessi.

6. Le amministrazioni aggiudicatrici possono affidare la redazione del progetto preliminare,  definitivo ed esecutivo, nonché lo svolgimento di attività tecnico-amministrative connesse alla  progettazione, ai soggetti di cui al comma 1, lettere d), e), f), f-bis), g) e h), in caso di carenza  in organico di personale tecnico, ovvero di difficoltà di rispettare i tempi della programmazione  dei lavori o di svolgere le funzioni di istituto, ovvero in caso di lavori di speciale complessità o  di rilevanza architettonica o ambientale o in caso di necessità di predisporre progetti integrali,  così come definiti dal regolamento, che richiedono l'apporto di una pluralità di competenze,  casi che devono essere accertati e certificati dal responsabile del procedimento.

7. Indipendentemente dalla natura giuridica del soggetto affidatario dell'incarico di cui al  comma 6, lo stesso deve essere espletato da professionisti iscritti negli appositi albi previsti dai  vigenti ordinamenti professionali, personalmente responsabili e nominativamente indicati già in  sede di presentazione dell'offerta, con la specificazione delle rispettive qualificazioni  professionali. Deve inoltre essere indicata, sempre nell'offerta, la persona fisica incaricata  dell'integrazione tra le varie prestazioni specialistiche. Il regolamento definisce le modalità per  promuovere la presenza anche di giovani professionisti nei gruppi concorrenti ai bandi relativi a  incarichi di progettazione, concorsi di progettazione, concorsi di idee. All'atto dell'affidamento  dell'incarico deve essere dimostrata la regolarità contributiva del soggetto affidatario.

8. Gli affidatari di incarichi di progettazione non possono partecipare agli appalti o alle  concessioni di lavori pubblici, nonché agli eventuali subappalti o cottimi, per i quali abbiano  svolto la suddetta attività di progettazione; ai medesimi appalti, concessioni di lavori pubblici,  subappalti e cottimi non può partecipare un soggetto controllato, controllante o collegato  all'affidatario di incarichi di progettazione. Le situazioni di controllo e di collegamento si  determinano con riferimento a quanto previsto dall'articolo 2359 del codice civile. I divieti di  cui al presente comma sono estesi ai dipendenti dell'affidatario dell'incarico di progettazione, ai  suoi collaboratori nello svolgimento dell'incarico e ai loro dipendenti, nonché agli affidatari di  attività di supporto alla progettazione e ai loro dipendenti.

Art. 91. Procedure di affidamento  (art. 17, legge n. 109/1994)

1. Per l'affidamento di incarichi di progettazione, di coordinamento della sicurezza in fase di  progettazione, di direzione dei lavori, di coordinamento della sicurezza in fase di esecuzione e  di collaudo nel rispetto di quanto disposto all'articolo 120, comma 2-bis, di importo pari o  superiore all'importo di euro 100.000, si applicano le disposizioni di cui alla parte II, titolo I e  titolo II del codice, ovvero, per i soggetti operanti nei settori di cui alla parte III, le disposizioni  ivi previste.   (comma così modificato dall'art. 2, comma 1, lettera t), d.lgs. n. 113 del 2007, poi dall'art. 2,  comma 1, lettera s), d.lgs. n. 152 del 2008, poi dall'art. 12 della legge n. 180 del 2011, poi  ripristinato nella versione precedente dall’art. 44, comma 5, legge n. 214 del 2011)

2. Gli incarichi di progettazione, di coordinamento della sicurezza in fase di progettazione, di  direzione dei lavori, di coordinamento della sicurezza in fase di esecuzione e di collaudo nel  rispetto di quanto disposto all'articolo 120, comma 2-bis, di importo inferiore alla soglia di cui  al comma 1 possono essere affidati dalle stazioni appaltanti, a cura del responsabile del  procedimento, ai soggetti di cui al comma 1, lettere d), e), f), f-bis), g) e h) dell'articolo 90 nel  rispetto dei principi di non discriminazione, parità di trattamento, proporzionalità e  trasparenza, e secondo la procedura prevista dall'articolo 57, comma 6; l'invito è rivolto ad  almeno cinque soggetti, se sussistono in tale numero aspiranti idonei.   (comma così modificato dall'art. 2, comma 1, lettera t), d.lgs. n. 113 del 2007, poi dall'art. 2,  comma 1, lettera s), d.lgs. n. 152 del 2008)



## Page 93


### Text on Page 93

3. In tutti gli affidamenti di cui al presente articolo l'affidatario non può avvalersi del  subappalto, fatta eccezione per le attività relative alle indagini geologiche, geotecniche e  sismiche, a sondaggi, a rilievi, a misurazioni e picchettazioni, alla predisposizione di elaborati  specialistici e di dettaglio, con l'esclusione delle relazioni geologiche, nonché per la sola  redazione grafica degli elaborati progettuali. Resta comunque impregiudicata la responsabilità  del progettista.

4. Le progettazioni definitiva ed esecutiva sono di norma affidate al medesimo soggetto,  pubblico o privato, salvo che in senso contrario sussistano particolari ragioni, accertate dal  responsabile del procedimento. In tal caso occorre l'accettazione, da parte del nuovo  progettista, dell'attività progettuale precedentemente svolta. L'affidamento può ricomprendere  entrambi i livelli di progettazione, fermo restando che l'avvio di quello esecutivo resta  sospensivamente condizionato alla determinazione delle stazioni appaltanti sulla progettazione  definitiva.

5. Quando la prestazione riguardi la progettazione di lavori di particolare rilevanza sotto il  profilo architettonico, ambientale, storico-artistico e conservativo, nonché tecnologico, le  stazioni appaltanti valutano in via prioritaria l'opportunità di applicare la procedura del  concorso di progettazione o del concorso di idee.

6. Nel caso in cui il valore delle attività di progettazione, coordinamento della sicurezza in fase  di progettazione, direzione dei lavori e coordinamento della sicurezza in fase di esecuzione  superi complessivamente la soglia di applicazione della direttiva comunitaria in materia,  l'affidamento diretto della direzione dei lavori e coordinamento della sicurezza in fase di  esecuzione al progettista è consentito soltanto ove espressamente previsto dal bando di gara  della progettazione.   (comma così modificato dall'art. 2, comma 1, lettera t), d.lgs. n. 113 del 2007)

7. I soggetti di cui all'articolo 32, operanti nei settori di cui alla parte III del codice, possono  affidare le progettazioni nonché le connesse attività tecnico-amministrative per lo svolgimento  delle procedure per l'affidamento e la realizzazione dei lavori nei settori di cui alla citata parte  III, direttamente a società di ingegneria di cui all'articolo 90, comma 1, lettera f), che siano da  essi stessi controllate, purché almeno l'ottanta per cento della cifra d'affari media realizzata  dalle predette società nell'Unione europea negli ultimi tre anni derivi dalla prestazione di servizi  al soggetto da cui esse sono controllate. Le situazioni di controllo si determinano ai sensi  dell'articolo 2359 del codice civile.

8. E' vietato l'affidamento di attività di progettazione, direzione lavori, progettazione,  coordinamento della sicurezza in fase di progettazione, direzione dei lavori, coordinamento  della sicurezza in fase di esecuzione, collaudo, indagine e attività di supporto a mezzo di  contratti a tempo determinato o altre procedure diverse da quelle previste dal presente codice.   (comma così modificato dall'art. 2, comma 1, lettera t), d.lgs. n. 113 del 2007)

Art. 92. Corrispettivi, incentivi per la progettazione e fondi a disposizione delle  stazioni appaltanti  (rubrica così modificata dall'art. 2, comma 1, lettera t), d.lgs. n. 152 del 2008)  (artt. 17 e 18, legge n. 109/1994; art. 1, co. 207 legge n. 266/2005)

1. Le amministrazioni aggiudicatrici non possono subordinare la corresponsione dei compensi  relativi allo svolgimento della progettazione e delle attività tecnico-amministrative ad essa  connesse all'ottenimento del finanziamento dell'opera progettata. Nella convenzione stipulata  fra amministrazione aggiudicatrice e progettista incaricato sono previste le condizioni e le  modalità per il pagamento dei corrispettivi con riferimento a quanto previsto dagli articoli 9 e  10 della legge 2 marzo 1949, n. 143, e successive modificazioni. Ai fini dell'individuazione  dell'importo stimato il conteggio deve ricomprendere tutti i servizi, ivi compresa la direzione  dei lavori qualora si intenda affidarla allo stesso progettista esterno.



## Page 94


### Text on Page 94

2. Il Ministro della giustizia, di concerto con il Ministro delle infrastrutture, determina, con  proprio decreto, le tabelle dei corrispettivi delle attività che possono essere espletate dai  soggetti di cui al comma 1 dell'articolo 90, tenendo conto delle tariffe previste per le categorie  professionali interessate. I corrispettivi di cui al comma 3 possono essere utilizzati dalle  stazioni appaltanti, ove motivatamente ritenuti adeguati, quale criterio o base di riferimento  per la determinazione dell'importo da porre a base dell'affidamento.  (comma così modificato dall'art. 2, comma 1, lettera u), d.lgs. n. 113 del 2007, poi dall'art. 2,  comma 1, lettera t), d.lgs. n. 152 del 2008)

3. I corrispettivi delle attività di progettazione sono calcolati, applicando le aliquote che il  decreto di cui al comma 2 stabilisce ripartendo in tre aliquote percentuali la somma delle  aliquote attualmente fissate, per i livelli di progettazione, dalle tariffe in vigore per i medesimi  livelli. Con lo stesso decreto sono rideterminate le tabelle dei corrispettivi a percentuale relativi  alle diverse categorie di lavori, anche in relazione ai nuovi oneri finanziari assicurativi, e la  percentuale per il pagamento dei corrispettivi per le attività di supporto di cui all'articolo 10,  comma 7 nonché le attività del responsabile di progetto e le attività dei coordinatori in materia  di sicurezza introdotti dal decreto legislativo 14 agosto 1996, n. 494 (ora decreto legislativo n.  81 del 2008). Per la progettazione preliminare si applica l'aliquota fissata per il progetto di  massima e per il preventivo sommario; per la progettazione definitiva si applica l'aliquota  fissata per il progetto esecutivo; per la progettazione esecutiva si applicano le aliquote fissate  per il preventivo particolareggiato, per i particolari costruttivi e per i capitolati e i contratti.   (comma così modificato dall'art. 2, comma 1, lettera t), d.lgs. n. 152 del 2008)

4. (comma abrogato dall'art. 2, comma 1, lettera t), d.lgs. n. 152 del 2008)

5. Una somma non superiore al due per cento dell'importo posto a base di gara di un'opera o  di un lavoro, comprensiva anche degli oneri previdenziali e assistenziali a carico  dell'amministrazione, a valere direttamente sugli stanziamenti di cui all'articolo 93, comma 7,  è ripartita, per ogni singola opera o lavoro, con le modalità e i criteri previsti in sede di  contrattazione decentrata e assunti in un regolamento adottato dall'amministrazione, tra il  responsabile del procedimento e gli incaricati della redazione del progetto, del piano della  sicurezza, della direzione dei lavori, del collaudo, nonché tra i loro collaboratori. La percentuale  effettiva, nel limite massimo del due per cento, è stabilita dal regolamento in rapporto  all'entità e alla complessità dell'opera da realizzare. La ripartizione tiene conto delle  responsabilità professionali connesse alle specifiche prestazioni da svolgere. La corresponsione  dell'incentivo è disposta dal dirigente preposto alla struttura competente, previo accertamento  positivo delle specifiche attività svolte dai predetti dipendenti; limitatamente alle attività di  progettazione, l'incentivo corrisposto al singolo dipendente non può superare l'importo del  rispettivo trattamento economico complessivo annuo lordo; le quote parti dell'incentivo  corrispondenti a prestazioni non svolte dai medesimi dipendenti, in quanto affidate a personale  esterno all'organico dell'amministrazione medesima, ovvero prive del predetto accertamento,  costituiscono economie. I soggetti di cui all'articolo 32, comma 1, lettere b) e c), possono  adottare con proprio provvedimento analoghi criteri.   (comma così modificato dall'art. 1, comma 10-quater, legge n. 201 del 2008)

6. Il trenta per cento della tariffa professionale relativa alla redazione di un atto di  pianificazione comunque denominato è ripartito, con le modalità e i criteri previsti nel  regolamento di cui al comma 5 tra i dipendenti dell'amministrazione aggiudicatrice che lo  abbiano redatto.   (comma così modificato dall'art. 3 del d.lgs. n. 6 del 2007)

7. A valere sugli stanziamenti iscritti nei capitoli delle categorie X e XI del bilancio dello Stato,  le amministrazioni competenti destinano una quota complessiva non superiore al dieci per  cento del totale degli stanziamenti stessi alle spese necessarie alla stesura dei progetti  preliminari, nonché dei progetti definitivi ed esecutivi, incluse indagini geologiche e  geognostiche, studi di impatto ambientale od altre rilevazioni, alla stesura dei piani di sicurezza  e di coordinamento e dei piani generali di sicurezza quando previsti ai sensi del decreto  legislativo 14 agosto 1996, n. 494 (ora decreto legislativo n. 81 del 2008), e agli studi per il



## Page 95


### Text on Page 95

finanziamento dei progetti, nonché all'aggiornamento e adeguamento alla normativa  sopravvenuta dei progetti già esistenti d'intervento di cui sia riscontrato il perdurare  dell'interesse pubblico alla realizzazione dell'opera. Analoghi criteri adottano per i propri bilanci  le regioni e le province autonome, qualora non vi abbiano già provveduto, nonché i comuni e le  province e i loro consorzi. Per le opere finanziate dai comuni, province e loro consorzi e dalle  regioni attraverso il ricorso al credito, l'istituto mutuante è autorizzato a finanziare anche  quote relative alle spese di cui al presente articolo, sia pure anticipate dall'ente mutuatario.

7-bis. Tra le spese tecniche da prevedere nel quadro economico di ciascun intervento sono  comprese l’assicurazione dei dipendenti, nonché le spese di carattere strumentale sostenute  dalle amministrazioni aggiudicatrici in relazione all’intervento.  (comma aggiunto dall'art. 2, comma 1, lettera t), d.lgs. n. 152 del 2008)

Art. 93. Livelli della progettazione per gli appalti e per le concessioni di lavori   (art. 16, legge n. 109/1994)

1. La progettazione in materia di lavori pubblici si articola, nel rispetto dei vincoli esistenti,  preventivamente accertati, laddove possibile fin dal documento preliminare, e dei limiti di  spesa prestabiliti, secondo tre livelli di successivi approfondimenti tecnici, in preliminare,  definitiva ed esecutiva, in modo da assicurare:

a) la qualità dell'opera e la rispondenza alle finalità relative;  b) la conformità alle norme ambientali e urbanistiche;   c) il soddisfacimento dei requisiti essenziali, definiti dal quadro normativo nazionale e  comunitario.

2. Le prescrizioni relative agli elaborati descrittivi e grafici contenute nei commi 3, 4 e 5 sono  di norma necessarie per ritenere i progetti adeguatamente sviluppati. Il responsabile del  procedimento nella fase di progettazione qualora, in rapporto alla specifica tipologia e alla  dimensione dei lavori da progettare, ritenga le prescrizioni di cui ai commi 3, 4 e 5 insufficienti  o eccessive, provvede a integrarle ovvero a modificarle. E’ consentita altresì l’omissione di uno  dei primi due livelli di progettazione purché il livello successivo contenga tutti gli elementi  previsti per il livello omesso e siano garantiti i requisiti di cui al comma 1, lettere a), b) e c).  (comma così modificato dall'art. 52, comma 1, lettera a), legge n. 27 del 2012)

3. Il progetto preliminare definisce le caratteristiche qualitative e funzionali dei lavori, il quadro  delle esigenze da soddisfare e delle specifiche prestazioni da fornire e consiste in una relazione  illustrativa delle ragioni della scelta della soluzione prospettata in base alla valutazione delle  eventuali soluzioni possibili, anche con riferimento ai profili ambientali e all'utilizzo dei materiali  provenienti dalle attività di riuso e riciclaggio, della sua fattibilità amministrativa e tecnica,  accertata attraverso le indispensabili indagini di prima approssimazione, dei costi, da  determinare in relazione ai benefici previsti, nonché in schemi grafici per l'individuazione delle  caratteristiche dimensionali, volumetriche, tipologiche, funzionali e tecnologiche dei lavori da  realizzare; il progetto preliminare dovrà inoltre consentire l'avvio della procedura espropriativa.

4. Il progetto definitivo individua compiutamente i lavori da realizzare, nel rispetto delle  esigenze, dei criteri, dei vincoli, degli indirizzi e delle indicazioni stabiliti nel progetto  preliminare e contiene tutti gli elementi necessari ai fini del rilascio delle prescritte  autorizzazioni e approvazioni. Esso consiste in una relazione descrittiva dei criteri utilizzati per  le scelte progettuali, nonché delle caratteristiche dei materiali prescelti e dell'inserimento delle  opere sul territorio; nello studio di impatto ambientale ove previsto; in disegni generali nelle  opportune scale descrittivi delle principali caratteristiche delle opere, e delle soluzioni  architettoniche, delle superfici e dei volumi da realizzare, compresi quelli per l'individuazione  del tipo di fondazione; negli studi e indagini preliminari occorrenti con riguardo alla natura e  alle caratteristiche dell'opera; nei calcoli preliminari delle strutture e degli impianti; in un  disciplinare descrittivo degli elementi prestazionali, tecnici ed economici previsti in progetto  nonché in un computo metrico estimativo. Gli studi e le indagini occorrenti, quali quelli di tipo



## Page 96


### Text on Page 96

geognostico, idrologico, sismico, agronomico, biologico, chimico, i rilievi e i sondaggi, sono  condotti fino ad un livello tale da consentire i calcoli preliminari delle strutture e degli impianti  e lo sviluppo del computo metrico estimativo.

5. Il progetto esecutivo, redatto in conformità al progetto definitivo, determina in ogni  dettaglio i lavori da realizzare e il relativo costo previsto e deve essere sviluppato ad un livello  di definizione tale da consentire che ogni elemento sia identificabile in forma, tipologia, qualità,  dimensione e prezzo. In particolare il progetto è costituito dall'insieme delle relazioni, dei  calcoli esecutivi delle strutture e degli impianti e degli elaborati grafici nelle scale adeguate,  compresi gli eventuali particolari costruttivi, dal capitolato speciale di appalto, prestazionale o  descrittivo, dal computo metrico estimativo e dall'elenco dei prezzi unitari. Esso è redatto sulla  base degli studi e delle indagini compiuti nelle fasi precedenti e degli eventuali ulteriori studi e  indagini, di dettaglio o di verifica delle ipotesi progettuali, che risultino necessari e sulla base di  rilievi planoaltimetrici, di misurazioni e picchettazioni, di rilievi della rete dei servizi del  sottosuolo. Il progetto esecutivo deve essere altresì corredato da apposito piano di  manutenzione dell'opera e delle sue parti da redigersi nei termini, con le modalità, i contenuti,  i tempi e la gradualità stabiliti dal regolamento di cui all'articolo 5.

6. In relazione alle caratteristiche e all'importanza dell'opera, il regolamento, con riferimento  alle categorie di lavori e alle tipologie di intervento e tenendo presenti le esigenze di gestione e  di manutenzione, stabilisce criteri, contenuti e momenti di verifica tecnica dei vari livelli di  progettazione.

7. Gli oneri inerenti alla progettazione, alla direzione dei lavori, alla vigilanza e ai collaudi,  nonché agli studi e alle ricerche connessi, gli oneri relativi alla progettazione dei piani di  sicurezza e di coordinamento e dei piani generali di sicurezza quando previsti ai sensi del  decreto legislativo 14 agosto 1996, n. 494 (ora decreto legislativo n. 81 del 2008), gli oneri  relativi alle prestazioni professionali e specialistiche atte a definire gli elementi necessari a  fornire il progetto esecutivo completo in ogni dettaglio, ivi compresi i rilievi e i costi riguardanti  prove, sondaggi, analisi, collaudo di strutture e di impianti per gli edifici esistenti, fanno carico  agli stanziamenti previsti per la realizzazione dei singoli lavori negli stati di previsione della  spesa o nei bilanci delle stazioni appaltanti.

8. I progetti sono redatti in modo da assicurare il coordinamento dell'esecuzione dei lavori,  tenendo conto del contesto in cui si inseriscono, con particolare attenzione, nel caso di  interventi urbani, ai problemi della accessibilità e della manutenzione degli impianti e dei  servizi a rete.

9. L'accesso per l'espletamento delle indagini e delle ricerche necessarie all'attività di  progettazione è autorizzato ai sensi dell'articolo 15 del d.P.R. 8 giugno 2001, n. 327.

Art. 94. Livelli della progettazione per gli appalti di servizi e forniture e requisiti dei  progettisti

1. Il regolamento stabilisce i livelli e i requisiti dei progetti nella materia degli appalti di servizi  e forniture, nonché i requisiti di partecipazione e qualificazione dei progettisti, in armonia con  le disposizioni del presente codice.

Art. 95. Verifica preventiva dell'interesse archeologico in sede di progetto  preliminare   (art. 2-ter, d.l. n. 63/2005 conv. nella legge n. 109/2005)

1. Ai fini dell'applicazione dell'articolo 28, comma 4, del codice dei beni culturali e del  paesaggio di cui al decreto legislativo 22 gennaio 2004, n. 42, per le opere sottoposte  all'applicazione delle disposizioni del presente codice in materia di appalti di lavori pubblici, le  stazioni appaltanti trasmettono al soprintendente territorialmente competente, prima  dell'approvazione, copia del progetto preliminare dell'intervento o di uno stralcio di esso



## Page 97


### Text on Page 97

sufficiente ai fini archeologici, ivi compresi gli esiti delle indagini geologiche e archeologiche  preliminari secondo quanto disposto dal regolamento, con particolare attenzione ai dati di  archivio e bibliografici reperibili, all'esito delle ricognizioni volte all'osservazione dei terreni, alla  lettura della geomorfologia del territorio, nonché, per le opere a rete, alle fotointerpretazioni.  Le stazioni appaltanti raccolgono ed elaborano tale documentazione mediante i dipartimenti  archeologici delle università, ovvero mediante i soggetti in possesso di diploma di laurea e  specializzazione in archeologia o di dottorato di ricerca in archeologia. Ai relativi oneri si  provvede ai sensi dell'articolo 93, comma 7 del presente codice e relativa disciplina  regolamentare. La trasmissione della documentazione suindicata non è richiesta per gli  interventi che non comportino nuova edificazione o scavi a quote diverse da quelle già  impegnate dai manufatti esistenti.

2. Presso il Ministero per i beni e le attività culturali è istituito un apposito elenco, reso  accessibile a tutti gli interessati, degli istituti archeologici universitari e dei soggetti in possesso  della necessaria qualificazione. Con decreto del Ministro per i beni e le attività culturali, sentita  una rappresentanza dei dipartimenti archeologici universitari, si provvede a disciplinare i criteri  per la tenuta di detto elenco, comunque prevedendo modalità di partecipazione di tutti i  soggetti interessati.

3. Il soprintendente, qualora, sulla base degli elementi trasmessi e delle ulteriori informazioni  disponibili, ravvisi l'esistenza di un interesse archeologico nelle aree oggetto di progettazione,  può richiedere motivatamente, entro il termine di novanta giorni dal ricevimento del progetto  preliminare ovvero dello stralcio di cui al comma 1, la sottoposizione dell'intervento alla  procedura prevista dai commi 6 e seguenti.

4. In caso di incompletezza della documentazione trasmessa, il termine indicato al comma 3 è  interrotto qualora il soprintendente segnali con modalità analitiche detta incompletezza alla  stazione appaltante entro dieci giorni dal ricevimento della suddetta documentazione. In caso  di documentata esigenza di approfondimenti istruttori il soprintendente richiede le opportune  integrazioni puntualmente riferibili ai contenuti della progettazione e alle caratteristiche  dell'intervento da realizzare e acquisisce presso la stazione appaltante le conseguenti  informazioni. La richiesta di integrazioni e informazioni sospende il termine. Il soprintendente,  ricevute le integrazioni e informazioni richieste, ha a disposizione il periodo di tempo non  trascorso o comunque almeno quindici giorni, per formulare la richiesta di sottoposizione  dell'intervento alla procedura prevista dall'articolo 96.

5. Avverso la richiesta di cui al comma 3 è esperibile il ricorso amministrativo di cui all'articolo  16 del codice dei beni culturali e del paesaggio di cui al decreto legislativo 22 gennaio 2004, n.  42.

6. Ove il soprintendente non richieda l'attivazione della procedura di cui all'articolo 96 nel  termine di cui al comma 3, ovvero tale procedura si concluda con esito negativo, l'esecuzione  di saggi archeologici è possibile solo in caso di successiva acquisizione di nuove informazioni o  di emersione, nel corso dei lavori, di nuovi elementi archeologicamente rilevanti, che inducano  a ritenere probabile la sussistenza in sito di reperti archeologici. In tale evenienza il Ministero  per i beni e le attività culturali procede, contestualmente alla richiesta di saggi preventivi, alla  comunicazione di avvio del procedimento di verifica o di dichiarazione dell'interesse culturale ai  sensi degli articoli 12 e 13 del codice dei beni culturali e del paesaggio.

7. I commi da 1 a 6 non si applicano alle aree archeologiche e ai parchi archeologici di cui  all'articolo 101 del codice dei beni culturali e del paesaggio, per i quali restano fermi i poteri  autorizzatori e cautelari previsti dal predetto codice, ivi compresa la facoltà di prescrivere  l'esecuzione, a spese del committente dell'opera pubblica, di saggi archeologici. Restano altresì  fermi i poteri previsti dall'articolo 28, comma 2, nonché i poteri autorizzatori e cautelari  previsti per le zone di interesse archeologico, di cui all'articolo 142, comma 1, lettera m), del  medesimo codice.



## Page 98


### Text on Page 98

Art. 96. Procedura di verifica preventiva dell'interesse archeologico  (artt. 2-quater e 2-quinquies, d.l. n. 63/2005 conv. nella legge n. 109/2005)

1. La procedura di verifica preventiva dell'interesse archeologico si articola in due fasi  costituenti livelli progressivi di approfondimento dell'indagine archeologica. L'esecuzione della  fase successiva dell'indagine è subordinata all'emersione di elementi archeologicamente  significativi all'esito della fase precedente. La procedura di verifica preventiva dell'interesse  archeologico consiste nel compimento delle indagini e nella redazione dei documenti integrativi  del progetto di cui alle seguenti lettere:

a) prima fase, integrativa della progettazione preliminare:

1) esecuzione di carotaggi;   2) prospezioni geofisiche e geochimiche;   3) saggi archeologici tali da assicurare una sufficiente campionatura dell'area interessata dai  lavori;

b) seconda fase, integrativa della progettazione definitiva ed esecutiva: esecuzione di sondaggi  e di scavi, anche in estensione.

2. La procedura si conclude con la redazione della relazione archeologica definitiva, approvata  dal soprintendente di settore territorialmente competente. La relazione contiene una  descrizione analitica delle indagini eseguite, con i relativi esiti di seguito elencati, e detta le  conseguenti prescrizioni:

a) contesti in cui lo scavo stratigrafico esaurisce direttamente l'esigenza di tutela;  b) contesti che non evidenziano reperti leggibili come complesso strutturale unitario, con  scarso livello di conservazione per i quali sono possibili interventi di reinterro oppure  smontaggio - rimontaggio e musealizzazione in altra sede rispetto a quella di rinvenimento;   c) complessi la cui conservazione non può essere altrimenti assicurata che in forma  contestualizzata mediante l'integrale mantenimento in sito.

3. Per l'esecuzione dei saggi e degli scavi archeologici nell'ambito della procedura di cui al  presente articolo il responsabile del procedimento può motivatamente ridurre, d'intesa con la  soprintendenza archeologica territorialmente competente, i livelli di progettazione, nonché i  contenuti della progettazione, in particolare in relazione ai dati, agli elaborati e ai documenti  progettuali già comunque acquisiti agli atti del procedimento.

4. Nelle ipotesi di cui alla lettera a) del comma 2, la procedura di verifica preventiva  dell'interesse archeologico si considera chiusa con esito negativo e accerta l'insussistenza  dell'interesse archeologico nell'area interessata dai lavori. Nelle ipotesi di cui alla lettera b) del  comma 2, la soprintendenza detta le prescrizioni necessarie ad assicurare la conoscenza, la  conservazione e la protezione dei rinvenimenti archeologicamente rilevanti, salve le misure di  tutela eventualmente da adottare ai sensi del codice dei beni culturali e del paesaggio,  relativamente a singoli rinvenimenti o al loro contesto. Nel caso di cui alla lettera c) del comma  2, le prescrizioni sono incluse nei provvedimenti di assoggettamento a tutela dell'area  interessata dai rinvenimenti e il Ministero per i beni e le attività culturali avvia il procedimento  di dichiarazione di cui agli articoli 12 e 13 del predetto codice dei beni culturali e del paesaggio.

5. La procedura di verifica preventiva dell'interesse archeologico è condotta sotto la direzione  della soprintendenza archeologica territorialmente competente. Gli oneri sono a carica della  stazione appaltante.

6. Con decreto del Ministro per i beni e le attività culturali, di concerto con il Ministro delle  infrastrutture, sono stabilite linee guida finalizzate ad assicurare speditezza, efficienza ed  efficacia alla procedura di cui al presente articolo.



## Page 99


### Text on Page 99

7. Per gli interventi soggetti alla procedura di cui al presente articolo, il direttore regionale  competente per territorio del Ministero per i beni e le attività culturali, su proposta del  soprintendente di settore, entro trenta giorni dalla richiesta di cui al comma 3 dell'articolo 95,  stipula un apposito accordo con l'amministrazione appaltante per disciplinare le forme di  coordinamento e di collaborazione con il responsabile del procedimento e con gli uffici  dell'amministrazione procedente. Nell'accordo le amministrazioni possono graduare la  complessità della procedura di cui al presente articolo, in ragione della tipologia e dell'entità  dei lavori da eseguire, anche riducendo le fasi e i contenuti del procedimento. L'accordo  disciplina altresì le forme di documentazione e di divulgazione dei risultati dell'indagine,  mediante l'informatizzazione dei dati raccolti, la produzione di forme di edizioni scientifiche e  didattiche, eventuali ricostruzioni virtuali volte alla comprensione funzionale dei complessi  antichi, eventuali mostre ed esposizioni finalizzate alla diffusione e alla pubblicizzazione delle  indagini svolte.

8. Le Regioni disciplinano la procedura di verifica preventiva dell'interesse archeologico per le  opere di loro competenza sulla base di quanto disposto dall'articolo 95 e dai commi che  precedono del presente articolo.

9. Alle finalità di cui all'articolo 95 e dei commi che precedono del presente articolo le Province  autonome di Trento e di Bolzano provvedono nell'ambito delle competenze previste dallo  statuto speciale e dalle relative norme di attuazione.

Sezione II - Procedimento di approvazione dei progetti e effetti ai fini urbanistici ed  espropriativi

Art. 97. Procedimento di approvazione dei progetti

1. L'approvazione dei progetti da parte delle amministrazioni viene effettuata in conformità alle  norme dettate dalla legge 7 agosto 1990, n. 241 e alle disposizioni statali e regionali che  regolano la materia. Si applicano le disposizioni in materia di conferenza di servizi dettate dagli  articoli 14-bis e seguenti della legge 7 agosto 1990, n. 241.

1-bis. Le stazioni appaltanti hanno facoltà di sottoporre al procedimento di approvazione dei  progetti un livello progettuale di maggior dettaglio rispetto a quanto previsto dalla normativa di  cui al comma 1, al fine di ottenere anche le approvazioni proprie delle precedenti fasi  progettuali eventualmente omesse. La dichiarazione di pubblica utilità di cui agli articoli 12 e  seguenti del d.P.R. 8 giugno 2001, n. 327, e successive modificazioni, può essere disposta  anche quando l’autorità espropriante approva a tal fine il progetto esecutivo dell’opera pubblica  o di pubblica utilità.  (comma aggiunto dall'art. 52, comma 1, lettera b), legge n. 27 del 2012)

Art. 98. Effetti dell'approvazione dei progetti ai fini urbanistici ed espropriativi   (art. 14, comma 13, e 38-bis, legge n. 109/1994)

1. Restano ferme le norme vigenti che stabiliscono gli effetti dell'approvazione dei progetti ai  fini urbanistici ed espropriativi.

2. (comma dichiarato costituzionalmente illegittimo da Corte Cost. con sentenza n. 401 del  2007)

Sezione III - Concorsi di progettazione

Art. 99. Ambito di applicazione e oggetto   (art. 67, dir. 2004/18; art. 59, commi 3, 4, 5, d.P.R. n. 554/1999)

1. I concorsi di progettazione sono indetti secondo la presente sezione:



## Page 100


### Text on Page 100

a) dalle amministrazioni aggiudicatrici designate nell'allegato IV come autorità governative  centrali, a partire da una soglia pari o superiore a 130.000 euro;  b) dalle stazioni appaltanti non designate nell'allegato IV, a partire da una soglia pari o  superiore a 200.000 euro;   c) da tutte le stazioni appaltanti, a partire da una soglia pari o superiore a 200.000 euro  quando i concorsi di progettazione hanno per oggetto servizi della categoria 8 dell'allegato II A,  servizi di telecomunicazioni della categoria 5, le cui voci nel CPV corrispondono ai numeri di  riferimento 7524, 7525 e 7526 della CPC, o servizi elencati nell'allegato II B.

2. La presente sezione si applica:

a) ai concorsi di progettazione indetti nel contesto di una procedura di aggiudicazione di appalti  pubblici di servizi;  b) ai concorsi di progettazione che prevedono premi di partecipazione o versamenti a favore  dei partecipanti.

Nel caso di cui alla lettera a), la «soglia» è il valore stimato al netto dell'IVA dell'appalto  pubblico di servizi, compresi gli eventuali premi di partecipazione o versamenti ai partecipanti.  Nel caso di cui alla lettera b), la «soglia» è il valore complessivo dei premi e pagamenti,  compreso il valore stimato al netto dell'IVA dell'appalto pubblico di servizi che potrebbe essere  successivamente aggiudicato, qualora la stazione appaltante non escluda tale aggiudicazione  nel bando di concorso.

3. Nel concorso di progettazione relativo al settore dei lavori pubblici sono richiesti  esclusivamente progetti o piani con livello di approfondimento pari a quello di un progetto  preliminare, salvo quanto disposto dall'articolo 109. Qualora il concorso di progettazione  riguardi un intervento da realizzarsi con il sistema della concessione di lavori pubblici, la  proposta ideativa contiene anche la redazione di uno studio economico finanziario per la sua  costruzione e gestione.

4. L'ammontare del premio da assegnare al vincitore e delle somme da assegnare agli altri  progetti ritenuti meritevoli, a titolo di rimborso spese, sono stabiliti dal regolamento.

5. Con il pagamento del premio le stazioni appaltanti acquistano la proprietà del progetto  vincitore. Al vincitore del concorso, se in possesso dei requisiti previsti dal bando, possono  essere affidati con procedura negoziata senza bando i successivi livelli di progettazione. Tale  possibilità e il relativo corrispettivo devono essere stabiliti nel bando.

Art. 100. Concorsi di progettazione esclusi   (art. 68, dir. 2004/18; art. 62, dir. 2004/17)

1. Le norme di cui alla presente sezione non si applicano:

a) ai concorsi di progettazione indetti nelle circostanze previste dagli articoli 17 (contratti  segretati o che esigono particolari misure di sicurezza), 18 (appalti aggiudicati in base a norme  internazionali), 22 (contratti esclusi nel settore delle telecomunicazioni);   b) ai concorsi indetti per esercitare un'attività in merito alla quale l'applicabilità dell'articolo  219, comma 1, sia stata stabilita da una decisione della Commissione, o il suddetto comma sia  considerato applicabile, conformemente ai commi 9 e 10 di tale articolo;   c) ai concorsi di progettazione di servizi di cui alla parte III, capo IV, indetti dalle stazioni  appaltanti che esercitano una o più delle attività di cui agli articoli da 208 a 213 e che sono  destinati all'esercizio di tale attività.

Art. 101. Disposizioni generali sulla partecipazione ai concorsi di progettazione  (art. 66, dir. 2004/18)

1. L'ammissione dei partecipanti ai concorsi di progettazione non può essere limitata:



## Page 101


### Text on Page 101

a) al territorio di un solo Stato membro o a una parte di esso;   b) per il fatto che, secondo la legislazione dello Stato membro in cui si svolge il concorso, i  partecipanti debbono essere persone fisiche o persone giuridiche.

2. Sono ammessi a partecipare ai concorsi di progettazione, per i lavori, i soggetti di cui  all'articolo 90, comma 1, lettere d), e), f), f-bis), g), h). Il regolamento stabilisce i requisiti dei  concorrenti ai concorsi di progettazione per servizi e forniture.

Art. 102. Bandi e avvisi  (art. 69, dir. 2004/18)

1. Le stazioni appaltanti che intendono indire un concorso di progettazione rendono nota tale  intenzione mediante un bando di concorso.

2. Le stazioni appaltanti che hanno indetto un concorso di progettazione inviano un avviso in  merito ai risultati del concorso in conformità all'articolo 66 e devono essere in grado di  comprovare la data di invio. Le stazioni appaltanti hanno la facoltà di non procedere alla  pubblicazione delle informazioni relative all'aggiudicazione di concorsi di progettazione la cui  divulgazione ostacoli l'applicazione della legge, sia contraria all'interesse pubblico, pregiudichi i  legittimi interessi commerciali di imprese pubbliche o private oppure possa recare pregiudizio  alla concorrenza leale tra i prestatori di servizi.

3. Le stazioni appaltanti possono applicare le disposizioni di cui all'articolo 66, comma 15.  (comma così sostituito dall'art. 2, comma 1, lettera v), d.lgs. n. 113 del 2007)

Art. 103. Redazione e modalità di pubblicazione dei bandi e degli avvisi relativi ai  concorsi di progettazione  (art. 70, dir. 2004/18)

1. I bandi e gli avvisi di cui all'articolo 102 contengono le informazioni indicate nell'allegato IX  D, in base ai modelli di formulari adottati dalla Commissione.

2. Detti bandi e avvisi sono pubblicati conformemente all'articolo 66, commi 2 e seguenti.

Art. 104. Mezzi di comunicazione  (art. 71, dir. 2004/18)

1. L'articolo 77, commi 1, 2, 4, 5, si applica a tutte le comunicazioni relative ai concorsi di  progettazione.

2. Le comunicazioni, gli scambi e l'archiviazione di informazioni sono realizzati in modo da  garantire l'integrità dei dati e la riservatezza di qualsiasi informazione trasmessa dai  partecipanti al concorso e da non consentire alla commissione giudicatrice di prendere visione  del contenuto dei piani e dei progetti prima della scadenza del termine previsto per la loro  presentazione.

3. Ai dispositivi di ricezione elettronica dei piani e dei progetti si applicano le seguenti regole:

a) le informazioni concernenti le specifiche necessarie alla presentazione di piani e progetti per  via elettronica, e ivi compresa la cifratura, devono essere messe a disposizione degli  interessati. Inoltre, i dispositivi di ricezione elettronica dei piani e dei progetti devono essere  conformi ai requisiti dell'allegato XII, nel rispetto, altresì, del decreto legislativo 7 marzo 2005,  n. 82, per le stazioni appaltanti tenute alla sua osservanza;   b) per la prestazione dei servizi di certificazione in relazione ai dispositivi elettronici della  lettera a), si applicano le norme sui certificatori qualificati e sul sistema di accreditamento  facoltativo, dettate dal decreto legislativo 7 marzo 2005, n. 82.



## Page 102


### Text on Page 102

Art. 105. Selezione dei concorrenti  (art. 72, dir. 2004/18)

1. Nell'espletamento dei concorsi di progettazione le stazioni appaltanti applicano procedure  conformi alle disposizioni della parte II del presente codice.

2. Nel caso in cui ai concorsi di progettazione sia ammessa la partecipazione di un numero  limitato di partecipanti, le stazioni appaltanti stabiliscono criteri di selezione chiari e non  discriminatori. Al fine di garantire di garantire un'effettiva concorrenza il numero di candidati  invitati a partecipare non può essere inferiore a dieci.

Art. 106. Composizione della commissione giudicatrice   (art. 73, dir. 2004/18)

1. Alla commissione giudicatrice si applicano le disposizioni di cui all'articolo 84, nei limiti di  compatibilità.

2. Se ai partecipanti a un concorso di progettazione è richiesta una particolare qualifica  professionale, almeno un terzo dei membri della commissione deve possedere la stessa  qualifica o una qualifica equivalente.

Art. 107. Decisioni della commissione giudicatrice   (art. 74, dir. 2004/18)

1. La commissione giudicatrice opera con autonomia di giudizio ed esamina i piani e i progetti  presentati dai candidati in forma anonima e unicamente sulla base dei criteri specificati nel  bando di concorso. L'anonimato dev'essere rispettato sino alla conclusione dei lavori della  commissione, salvo il disposto del comma 3.

2. La commissione redige un verbale, sottoscritto da tutti i suoi componenti, che espone le  ragioni delle scelte effettuate in ordine ai meriti di ciascun progetto, le osservazioni pertinenti e  tutti i chiarimenti necessari al fine di dare conto delle valutazioni finali.

3. I candidati possono essere invitati, se necessario, a rispondere a quesiti che la commissione  giudicatrice ha indicato nel processo verbale allo scopo di chiarire qualsivoglia aspetto dei  progetti. E' redatto un verbale completo del dialogo tra i membri della commissione  giudicatrice e i candidati.

Art. 108. Concorso di idee  (art. 57, d.P.R. n. 554/1999)

1. Le norme della presente sezione trovano applicazione, nei limiti della compatibilità, anche ai  concorsi di idee finalizzati all'acquisizione di una proposta ideativa da remunerare con il  riconoscimento di un congruo premio.

2. Sono ammessi al concorso di idee, oltre che i soggetti ammessi ai concorsi di progettazione,  anche i lavoratori subordinati abilitati all'esercizio della professione e iscritti al relativo ordine  professionale secondo l'ordinamento nazionale di appartenenza, nel rispetto delle norme che  regolano il rapporto di impiego, con esclusione dei dipendenti della stazione appaltante che  bandisce il concorso.

3. Il concorrente predispone la proposta ideativa nella forma più idonea alla sua corretta  rappresentazione. Per i lavori, nel bando non possono essere richiesti elaborati di livello pari o  superiore a quelli richiesti per il progetto preliminare. Il termine di presentazione della  proposta deve essere stabilito in relazione all'importanza e complessità del tema e non può  essere inferiore a sessanta giorni dalla pubblicazione del bando.



## Page 103


### Text on Page 103

4. Il bando prevede un congruo premio al soggetto o ai soggetti che hanno elaborato le idee  ritenute migliori.

5. L'idea o le idee premiate sono acquisite in proprietà dalla stazione appaltante e, previa  eventuale definizione degli assetti tecnici, possono essere poste a base di un concorso di  progettazione o di un appalto di servizi di progettazione. A detta procedura sono ammessi a  partecipare i premiati qualora in possesso dei relativi requisiti soggettivi.

6. La stazione appaltante può affidare al vincitore del concorso di idee la realizzazione dei  successivi livelli di progettazione, con procedura negoziata senza bando, a condizione che detta  facoltà sia stata esplicitata nel bando, e che il soggetto sia in possesso dei requisiti di capacità  tecnico professionale ed economica previsti nel bando in rapporto ai livelli progettuali da  sviluppare.

Art. 109. Concorsi in due gradi   (art. 59, commi 6 e 7, d.P.R. n. 554/1999)

1. In caso di intervento di particolare rilevanza e complessità la stazione appaltante può  procedere all'esperimento di un concorso di progettazione articolato in due gradi. La seconda  fase, avente ad oggetto la presentazione del progetto preliminare, si svolge tra i soggetti  individuati attraverso la valutazione di proposte di idee presentate nella prima fase e  selezionate senza formazione di graduatorie di merito e assegnazione di premi. Al vincitore del  concorso, se in possesso dei requisiti previsti, può essere affidato l'incarico della progettazione  definitiva ed esecutiva a condizione che detta possibilità e il relativo corrispettivo siano previsti  nel bando.

2. Le stazioni appaltanti, previa adeguata motivazione, possono procedere all'esperimento di  un concorso in due gradi, il primo avente ad oggetto la presentazione di un progetto  preliminare e il secondo avente ad oggetto la presentazione di un progetto definitivo. Il bando  può altresì prevedere l'affidamento diretto dell'incarico relativo alla progettazione definitiva al  soggetto che abbia presentato il migliore progetto preliminare.

Art. 110. Concorsi sotto soglia

1. I concorsi di progettazione e i concorsi di idee di importo inferiore alla soglia comunitaria  devono essere espletati nel rispetto dei principi del Trattato in tema di trasparenza, parità di  trattamento, non discriminazione e proporzionalità con la procedura di cui all'articolo 57,  comma 6; l'invito è rivolto ad almeno cinque soggetti. Nel regolamento di cui all'articolo 5 sono  dettate le disposizioni volte ad assicurare l'adeguata partecipazione di giovani professionisti.  (comma così modificato dall'art. 1, comma 1, lettera m), d.lgs. n. 113 del 2007)

Sezione IV - Garanzie e verifiche della progettazione

Art. 111. Garanzie che devono prestare i progettisti  (art. 30, comma 5, legge n. 109/1994)

1. Nei contratti relativi a lavori, il progettista o i progettisti incaricati della progettazione posta  a base di gara e in ogni caso della progettazione esecutiva devono essere muniti, a far data  dall'approvazione rispettivamente del progetto posto a base di gara e del progetto esecutivo, di  una polizza di responsabilità civile professionale per i rischi derivanti dallo svolgimento delle  attività di propria competenza, per tutta la durata dei lavori e sino alla data di emissione del  certificato di collaudo provvisorio. La polizza del progettista o dei progettisti deve coprire, oltre  alle nuove spese di progettazione, anche i maggiori costi che la stazione appaltante deve  sopportare per le varianti di cui all'articolo 132, comma 1, lettera e), resesi necessarie in corso  di esecuzione. La garanzia è prestata per un massimale non inferiore al 10 per cento  dell'importo dei lavori progettati, con il limite di 1 milione di euro, per lavori di importo  inferiore alla soglia di cui all'articolo 28, comma 1, lettera c), IVA esclusa, e per un massimale



## Page 104


### Text on Page 104

non inferiore al 20 per cento dell'importo dei lavori progettati, con il limite di 2 milioni e 500  mila euro, per lavori di importo pari o superiore alla soglia di cui all'articolo 28, comma 1,  lettera c), IVA esclusa. La mancata presentazione da parte dei progettisti della polizza di  garanzia esonera le amministrazioni pubbliche dal pagamento della parcella professionale.

2. Nei contratti relativi a servizi o forniture, di importo pari o superiore a un milione di euro, il  regolamento disciplina la garanzia che devono prestare i progettisti, nel rispetto del comma 1,  nei limiti della compatibilità.

Art. 112. Verifica della progettazione prima dell'inizio dei lavori   (art. 30, commi 6 e 6-bis, legge n. 109/1994 19, comma 1-ter, legge n. 109)

1. Nei contratti relativi a lavori, le stazioni appaltanti verificano, nei termini e con le modalità  stabiliti nel regolamento, la rispondenza degli elaborati progettuali ai documenti di cui  all'articolo 93, commi 1 e 2, e la loro conformità alla normativa vigente.

2. Nei contratti aventi ad oggetto la sola esecuzione dei lavori, la verifica di cui al comma 1 ha  luogo prima dell'inizio delle procedure di affidamento. Nei contratti aventi ad oggetto  l'esecuzione e la progettazione esecutiva, ovvero l'esecuzione e la progettazione definitiva ed  esecutiva, la verifica del progetto preliminare e di quello definitivo redatti a cura della stazione  appaltante hanno luogo prima dell'inizio delle procedure di affidamento, e la verifica dei  progetti redatti dall'offerente hanno luogo prima dell'inizio dell'esecuzione dei lavori.

3. Al fine di accertare l'unità progettuale, il responsabile del procedimento, nei modi disciplinati  dal regolamento, prima dell'approvazione del progetto e in contraddittorio con il progettista,  verifica la conformità del progetto esecutivo o definitivo rispettivamente, al progetto definitivo  o preliminare. Al contraddittorio partecipa anche il progettista autore del progetto posto a base  della gara, che si esprime in ordine a tale conformità.   (comma così modificato dall'art. 2, comma 1, lettera z), d.lgs. n. 113 del 2007)

4. Gli oneri derivanti dall'accertamento della rispondenza agli elaborati progettuali sono  ricompresi nelle risorse stanziate per la realizzazione delle opere.

4-bis. Il soggetto incaricato dell’attività di verifica deve essere munito, dalla data di  accettazione dell’incarico, di una polizza di responsabilità civile professionale, estesa al danno  all’opera, dovuta ad errori od omissioni nello svolgimento dell’attività di verifica, avente le  caratteristiche indicate nel regolamento. Il premio relativo a tale copertura assicurativa, per i  soggetti interni alla stazione appaltante, è a carico per intero dell’amministrazione di  appartenenza ed è ricompreso all’interno del quadro economico; l’amministrazione di  appartenenza vi deve obbligatoriamente provvedere entro la data di validazione del progetto.  Il premio è a carico del soggetto affidatario, qualora questi sia soggetto esterno.  (comma introdotto dall'art. 2, comma 1, lettera u), d.lgs. n. 152 del 2008)

5. Con il regolamento sono disciplinate le modalità di verifica dei progetti, attenendosi ai  seguenti criteri:

a) per i lavori di importo pari o superiore a 20 milioni di euro, la verifica deve essere effettuata  da organismi di controllo accreditati ai sensi della norma europea UNI CEI EN ISO/IEC 17020;   b) per i lavori di importo inferiore a 20 milioni di euro, la verifica può essere effettuata dagli  uffici tecnici delle stazioni appaltanti ove il progetto sia stato redatto da progettisti esterni o le  stesse stazioni appaltanti dispongano di un sistema interno di controllo di qualità, ovvero da  altri soggetti autorizzati secondo i criteri stabiliti dal regolamento;   c) (lettera soppressa dall'art. 2, comma 1, lettera u), d.lgs. n. 152 del 2008)

6. Il regolamento disciplina modalità semplificate di verifica dei progetti eventualmente  richiesti nei contratti relativi a servizi e forniture, nel rispetto dei commi che precedono, in  quanto compatibili.



## Page 105


### Text on Page 105

Art. 112-bis. Consultazione preliminare per i lavori di importo superiore a 20 milioni  di euro  (articolo introdotto dall'art. 44, comma 8, lettera a), legge n. 214 del 2011)

1. Per i lavori di importo a base di gara superiore a 20 milioni di euro, da affidarsi con la  procedura ristretta di cui all'articolo 55 comma 6, le stazioni appaltanti indicano nel bando che  sul progetto a base di gara è indetta una consultazione preliminare, garantendo il  contraddittorio tra le parti.

Capo V - Principi relativi all'esecuzione del contratto

Art. 113. Cauzione definitiva  (rubrica così modificata dall'art. 2, comma 1, lettera aa), d.lgs. n. 113 del 2007)  (art. 30, commi 2, 2-bis, 2-ter, legge n. 109/1994)

1. L'esecutore del contratto è obbligato a costituire una garanzia fideiussoria del 10 per cento  dell'importo contrattuale. Fermo rimanendo quanto previsto al periodo successivo nel caso di  procedure di gara realizzate in forma aggregata da centrali di committenza, l'importo della  garanzia è fissato nel bando o nell'invito nella misura massima del 10 per cento dell'importo  contrattuale. In caso di aggiudicazione con ribasso d'asta superiore al 10 per cento, la garanzia  fideiussoria è aumentata di tanti punti percentuali quanti sono quelli eccedenti il 10 per cento;  ove il ribasso sia superiore al 20 per cento, l'aumento è di due punti percentuali per ogni punto  di ribasso superiore al 20 per cento. Si applica l'articolo 75, comma 7.  (comma così modificato dall'art. 2, comma 1, lettera v), d.lgs. n. 152 del 2008, poi dall'art. 1,  comma 2-bis, lettera d), legge n. 135 del 2012)

2. La garanzia fideiussoria di cui al comma 1, prevista con le modalità di cui all'articolo 75,  comma 3, deve prevedere espressamente la rinuncia al beneficio della preventiva escussione  del debitore principale, la rinuncia all'eccezione di cui all'articolo 1957, comma 2, del codice  civile, nonché l'operatività della garanzia medesima entro quindici giorni, a semplice richiesta  scritta della stazione appaltante.   (comma così modificato dall'art. 2, comma 1, lettera aa), d.lgs. n. 113 del 2007)

3. La garanzia fideiussoria di cui al comma 1 è progressivamente svincolata a misura  dell'avanzamento dell'esecuzione, nel limite massimo del 80 per cento dell'iniziale importo  garantito. Lo svincolo, nei termini e per le entità anzidetti, è automatico, senza necessità di  benestare del committente, con la sola condizione della preventiva consegna all'istituto  garante, da parte dell'appaltatore o del concessionario, degli stati di avanzamento dei lavori o  di analogo documento, in originale o in copia autentica, attestanti l'avvenuta esecuzione.  L'ammontare residuo, pari al 20 per cento dell'iniziale importo garantito, è svincolato secondo  la normativa vigente. Sono nulle le eventuali pattuizioni contrarie o in deroga. Il mancato  svincolo nei quindici giorni dalla consegna degli stati di avanzamento o della documentazione  analoga costituisce inadempimento del garante nei confronti dell'impresa per la quale la  garanzia è prestata.   (comma così modificato dall'art. 33-quater, comma 1, lettera a), legge n. 221 del 2012)

4. La mancata costituzione della garanzia di cui al comma 1 determina la decadenza  dell'affidamento e l'acquisizione della cauzione provvisoria di cui all'articolo 75 da parte della  stazione appaltante, che aggiudica l'appalto o la concessione al concorrente che segue nella  graduatoria.   (comma così modificato dall'art. 2, comma 1, lettera v), d.lgs. n. 152 del 2008)

5. La garanzia copre gli oneri per il mancato od inesatto adempimento e cessa di avere effetto  solo alla data di emissione del certificato di collaudo provvisorio o del certificato di regolare  esecuzione.

Art. 114. Varianti in corso di esecuzione del contratto



## Page 106


### Text on Page 106

1. Fermo quanto disposto dall'articolo 76, le varianti in corso di esecuzione del contratto sono  ammesse nei casi stabiliti dal presente codice.

2. Il regolamento determina gli eventuali casi in cui, nei contratti relativi a servizi e forniture,  ovvero nei contratti misti che comprendono anche servizi o forniture, sono consentite varianti  in corso di esecuzione, nel rispetto dell'articolo 132, in quanto compatibile.

Art. 115. Adeguamenti dei prezzi  (art. 6, comma 4, legge n. 537/1993)

1. Tutti i contratti ad esecuzione periodica o continuativa relativi a servizi o forniture debbono  recare una clausola di revisione periodica del prezzo. La revisione viene operata sulla base di  una istruttoria condotta dai dirigenti responsabili dell'acquisizione di beni e servizi sulla base  dei dati di cui all'articolo 7, comma 4, lettera c) e comma 5.

Art. 116. Vicende soggettive dell'esecutore del contratto  (artt. 10, comma 1-ter, 35 e 36, legge n. 109/1994)

1. Le cessioni di azienda e gli atti di trasformazione, fusione e scissione relativi ai soggetti  esecutori di contratti pubblici non hanno singolarmente effetto nei confronti di ciascuna  stazione appaltante fino a che il cessionario, ovvero il soggetto risultante dall'avvenuta  trasformazione, fusione o scissione, non abbia proceduto nei confronti di essa alle  comunicazioni previste dall'articolo 1 del decreto del Presidente del Consiglio dei ministri 11  maggio 1991, n. 187, e non abbia documentato il possesso dei requisiti di qualificazione  previsti dal presente codice.

2. Nei sessanta giorni successivi la stazione appaltante può opporsi al subentro del nuovo  soggetto nella titolarità del contratto, con effetti risolutivi sulla situazione in essere, laddove, in  relazione alle comunicazioni di cui al comma 1, non risultino sussistere i requisiti di cui  all'articolo 10-sexies della legge 31 maggio 1965, n. 575, e successive modificazioni.

3. Ferme restando le ulteriori previsioni legislative vigenti in tema di prevenzione della  delinquenza di tipo mafioso e di altre gravi forme di manifestazione di pericolosità sociale,  decorsi i sessanta giorni di cui al comma 2 senza che sia intervenuta opposizione, gli atti di cui  al comma 1 producono, nei confronti delle stazioni appaltanti, tutti gli effetti loro attribuiti dalla  legge.

4. Le disposizioni di cui ai commi che precedono si applicano anche nei casi di trasferimento o  di affitto di azienda da parte degli organi della procedura concorsuale, se compiuto a favore di  cooperative costituite o da costituirsi secondo le disposizioni della legge 31 gennaio 1992, n.  59, e successive modificazioni, e con la partecipazione maggioritaria di almeno tre quarti di  soci cooperatori, nei cui confronti risultino estinti, a seguito della procedura stessa, rapporti di  lavoro subordinato oppure che si trovino in regime di cassa integrazione guadagni o in lista di  mobilità di cui all'articolo 6 della legge 23 luglio 1991, n. 223.

Art. 117. Cessione dei crediti derivanti dal contratto  (art. 26, comma 5, legge n. 109/1994; art. 115 d.P.R. n. 554/1999)

1. Le disposizioni di cui alla legge 21 febbraio 1991, n. 52, sono estese ai crediti verso le  stazioni appaltanti derivanti da contratti di servizi, forniture e lavori di cui al presente codice,  ivi compresi i concorsi di progettazione e gli incarichi di progettazione. Le cessioni di crediti  possono essere effettuate a banche o intermediari finanziari disciplinati dalle leggi in materia  bancaria e creditizia, il cui oggetto sociale preveda l'esercizio dell'attività di acquisto di crediti  di impresa.



## Page 107


### Text on Page 107

2. Ai fini dell'opponibilità alle stazioni appaltanti che sono amministrazioni pubbliche, le  cessioni di crediti devono essere stipulate mediante atto pubblico o scrittura privata  autenticata e devono essere notificate alle amministrazioni debitrici.

3. Le cessioni di crediti da corrispettivo di appalto, concessione, concorso di progettazione,  sono efficaci e opponibili alle stazioni appaltanti che sono amministrazioni pubbliche qualora  queste non le rifiutino con comunicazione da notificarsi al cedente e al cessionario entro  quarantacinque giorni dalla notifica della cessione.   (comma così modificato dall'art. 2, comma 1, lettera z), d.lgs. n. 152 del 2008)

4. Le amministrazioni pubbliche, nel contratto stipulato o in atto separato contestuale, possono  preventivamente accettare la cessione da parte dell'esecutore di tutti o di parte dei crediti che  devono venire a maturazione.

5. In ogni caso l'amministrazione cui è stata notificata la cessione può opporre al cessionario  tutte le eccezioni opponibili al cedente in base al contratto relativo a lavori, servizi, forniture,  progettazione, con questo stipulato.

Art. 118. Subappalto, attività che non costituiscono subappalto e tutela del lavoro  (rubrica così sostituita dall'art. 2, comma 1, lettera aa), d.lgs. n. 152 del 2008)  (art. 25, dir. 2004/18; art. 37, dir. 2004/17; art. 18, legge n. 55/1990; art. 16, d.lgs. 24  marzo 1992, n. 358; art. 18, d.lgs. 17 marzo 1995, n. 157; art. 21, d.lgs. 17 marzo 1995, n.  158; 34, legge n. 109/1994)

1. I soggetti affidatari dei contratti di cui al presente codice sono tenuti ad eseguire in proprio  le opere o i lavori, i servizi, le forniture compresi nel contratto. Il contratto non può essere  ceduto, a pena di nullità, salvo quanto previsto nell'articolo 116.

2. La stazione appaltante è tenuta ad indicare nel progetto e nel bando di gara le singole  prestazioni e, per i lavori, la categoria prevalente con il relativo importo, nonché le ulteriori  categorie, relative a tutte le altre lavorazioni previste in progetto, anch'esse con il relativo  importo. Tutte le prestazioni nonché lavorazioni, a qualsiasi categoria appartengano, sono  subappaltabili e affidabili in cottimo. Per i lavori, per quanto riguarda la categoria prevalente,  con il regolamento, è definita la quota parte subappaltabile, in misura eventualmente  diversificata a seconda delle categorie medesime, ma in ogni caso non superiore al trenta per  cento. Per i servizi e le forniture, tale quota è riferita all'importo complessivo del contratto.  L'affidamento in subappalto o in cottimo è sottoposto alle seguenti condizioni:  (comma così modificato dall'art. 2, comma 1, lettera aa), d.lgs. n. 152 del 2008)

1) che i concorrenti all'atto dell'offerta o l'affidatario, nel caso di varianti in corso di  esecuzione, all'atto dell'affidamento, abbiano indicato i lavori o le parti di opere ovvero i servizi  e le forniture o parti di servizi e forniture che intendono subappaltare o concedere in cottimo;   2) che l'affidatario provveda al deposito del contratto di subappalto presso la stazione  appaltante almeno venti giorni prima della data di effettivo inizio dell'esecuzione delle relative  prestazioni;   3) che al momento del deposito del contratto di subappalto presso la stazione appaltante  l'affidatario trasmetta altresì la certificazione attestante il possesso da parte del subappaltatore  dei requisiti di qualificazione prescritti dal presente codice in relazione alla prestazione  subappaltata e la dichiarazione del subappaltatore attestante il possesso dei requisiti generali  di cui all'articolo 38;   4) che non sussista, nei confronti dell'affidatario del subappalto o del cottimo, alcuno dei divieti  previsti dall'articolo 10 della legge 31 maggio 1965, n. 575, e successive modificazioni (ora art.  67 del decreto legislativo n. 159 del 2011 - n.d.r.).

3. Nel bando di gara la stazione appaltante indica che provvederà a corrispondere direttamente  al subappaltatore o al cottimista l'importo dovuto per le prestazioni dagli stessi eseguite o, in  alternativa, che è fatto obbligo agli affidatari di trasmettere, entro venti giorni dalla data di



## Page 108


### Text on Page 108

ciascun pagamento effettuato nei loro confronti, copia delle fatture quietanzate relative ai  pagamenti da essi affidatari corrisposti al subappaltatore o cottimista, con l'indicazione delle  ritenute di garanzia effettuate. Qualora gli affidatari non trasmettano le fatture quietanziate del  subappaltatore o del cottimista entro il predetto termine, la stazione appaltante sospende il  successivo pagamento a favore degli affidatari. Nel caso di pagamento diretto, gli affidatari  comunicano alla stazione appaltante la parte delle prestazioni eseguite dal subappaltatore o dal  cottimista, con la specificazione del relativo importo e con proposta motivata di pagamento.  Ove ricorrano condizioni di crisi di liquidità finanziaria dell'affidatario, comprovate da reiterati  ritardi nei pagamenti dei subappaltatori o dei cottimisti, o anche dei diversi soggetti che  eventualmente lo compongono, accertate dalla stazione appaltante, per il contratto di appalto  in corso può provvedersi, sentito l'affidatario, anche in deroga alle previsioni del bando di gara,  al pagamento diretto alle mandanti, alle società, anche consortili, eventualmente costituite per  l'esecuzione unitaria dei lavori a norma dell'articolo 93 del regolamento di cui al d.P.R. 5  ottobre 2010, n. 207, nonché al subappaltatore o al cottimista dell'importo dovuto per le  prestazioni dagli stessi eseguite.  (comma così modificato dall'art. 2, comma 1, lettera bb), d.lgs. n. 113 del 2007, poi dall'art.  13, comma 10, legge n. 9 del 2014)  (la disposizione di cui al secondo periodo «si applica anche alle somme dovute agli esecutori in  subcontratto di forniture le cui prestazioni sono pagate in base allo stato di avanzamento lavori  ovvero stato di avanzamento forniture» in forza dell'art. 15 della legge n. 180 del 2011)  (il pagamento diretto dei subappaltatori è stato reso obbligatorio, qualora si tratti di P.M.I.,  dall'art. 13, comma 1, lettera a) della legge n. 180 del 2011)

3-bis. E' sempre consentito alla stazione appaltante, anche per i contratti di appalto in corso,  nella pendenza di procedura di concordato preventivo con continuità aziendale, provvedere ai  pagamenti dovuti per le prestazioni eseguite dagli eventuali diversi soggetti che costituiscano  l'affidatario, quali le mandanti, e dalle società, anche consortili, eventualmente costituite per  l'esecuzione unitaria dei lavori a norma dell'articolo 93 del regolamento di cui al d.P.R. 5  ottobre 2010, n. 207, dai subappaltatori e dai cottimisti, secondo le determinazioni presso il  Tribunale competente per l'ammissione alla predetta procedura.  (comma introdotto dall'art. 13, comma 10, legge n. 9 del 2014)

3-ter. Nelle ipotesi di cui ai commi 3, ultimo periodo, e 3-bis, la stazione appaltante, ferme  restando le disposizioni previste in materia di obblighi informativi, pubblicità e trasparenza, è  in ogni caso tenuta a pubblicare nel proprio sito internet istituzionale le somme liquidate con  l'indicazione dei relativi beneficiari.  (comma introdotto dall'art. 13, comma 10, legge n. 9 del 2014)

4. L'affidatario deve praticare, per le prestazioni affidate in subappalto, gli stessi prezzi unitari  risultanti dall'aggiudicazione, con ribasso non superiore al venti per cento. L'affidatario  corrisponde gli oneri della sicurezza, relativi alle prestazioni affidate in subappalto, alle imprese  subappaltatrici senza alcun ribasso; la stazione appaltante, sentito il direttore dei lavori, il  coordinatore della sicurezza in fase di esecuzione, ovvero il direttore dell'esecuzione, provvede  alla verifica dell'effettiva applicazione della presente disposizione. L'affidatario è solidalmente  responsabile con il subappaltatore degli adempimenti, da parte di questo ultimo, degli obblighi  di sicurezza previsti dalla normativa vigente.  (comma così modificato dall'art. 3, comma 1, lettera h), d.lgs. n. 113 del 2007)

5. Per i lavori, nei cartelli esposti all'esterno del cantiere devono essere indicati anche i  nominativi di tutte le imprese subappaltatrici, nonché i dati di cui al comma 2, n. 3).

6. L'affidatario è tenuto ad osservare integralmente il trattamento economico e normativo  stabilito dai contratti collettivi nazionale e territoriale in vigore per il settore e per la zona nella  quale si eseguono le prestazioni; è, altresì, responsabile in solido dell'osservanza delle norme  anzidette da parte dei subappaltatori nei confronti dei loro dipendenti per le prestazioni rese  nell'ambito del subappalto. L'affidatario e, per suo tramite, i subappaltatori, trasmettono alla  stazione appaltante prima dell'inizio dei lavori la documentazione di avvenuta denunzia agli  enti previdenziali, inclusa la Cassa edile, assicurativi e antinfortunistici, nonché copia del piano



## Page 109


### Text on Page 109

di cui al comma 7. Ai fini del pagamento delle prestazioni rese nell'ambito dell'appalto o del  subappalto, la stazione appaltante acquisisce d'ufficio il documento unico di regolarità  contributiva in corso di validità relativo all'affidatario e a tutti i subappaltatori.  (comma modificato dall'art. 3, comma 1, lettera h), d.lgs. n. 113 del 2007, poi dall'art. 2,  comma 1, lettera aa), d.lgs. n. 152 del 2008, poi così modificato dall'art. 31, comma 2, lettera  b), legge n. 98 del 2013)

6-bis. Al fine di contrastare il fenomeno del lavoro sommerso ed irregolare, il documento unico  di regolarità contributiva è comprensivo della verifica della congruità della incidenza della  mano d’opera relativa allo specifico contratto affidato. Tale congruità, per i lavori è verificata  dalla Cassa Edile in base all’accordo assunto a livello nazionale tra le parti sociali firmatarie del  contratto collettivo nazionale comparativamente più rappresentative per l’ambito del settore  edile ed il Ministero del lavoro, della salute e delle politiche sociali.  (comma così sostituito dall'art. 2, comma 1, lettera aa), d.lgs. n. 152 del 2008)

7. I piani di sicurezza di cui all'articolo 131 sono messi a disposizione delle autorità competenti  preposte alle verifiche ispettive di controllo dei cantieri. L'affidatario è tenuto a curare il  coordinamento di tutti i subappaltatori operanti nel cantiere, al fine di rendere gli specifici piani  redatti sai singoli subappaltatori compatibili tra loro e coerenti con il piano presentato  dall'affidatario. Nell'ipotesi di raggruppamento temporaneo o di consorzio, detto obbligo  incombe al mandatario. Il direttore tecnico di cantiere è responsabile del rispetto del piano da  parte di tutte le imprese impegnate nell'esecuzione dei lavori.

8. L'affidatario che si avvale del subappalto o del cottimo deve allegare alla copia autentica del  contratto la dichiarazione circa la sussistenza o meno di eventuali forme di controllo o di  collegamento a norma dell'articolo 2359 del codice civile con il titolare del subappalto o del  cottimo. Analoga dichiarazione deve essere effettuata da ciascuno dei soggetti partecipanti nel  caso di raggruppamento temporaneo, società o consorzio. La stazione appaltante provvede al  rilascio dell'autorizzazione entro trenta giorni dalla relativa richiesta; tale termine può essere  prorogato una sola volta, ove ricorrano giustificati motivi. Trascorso tale termine senza che si  sia provveduto, l'autorizzazione si intende concessa. Per i subappalti o cottimi di importo  inferiore al 2 per cento dell'importo delle prestazioni affidate o di importo inferiore a 100.000  euro, i termini per il rilascio dell'autorizzazione da parte della stazione appaltante sono ridotti  della metà.

9. L'esecuzione delle prestazioni affidate in subappalto non può formare oggetto di ulteriore  subappalto.

10. Le disposizioni dei commi 2, 3, 4, 5, 6, 7, 8 e 9 si applicano anche ai raggruppamenti  temporanei e alle società anche consortili, quando le imprese riunite o consorziate non  intendono eseguire direttamente le prestazioni scorporabili, nonché alle associazioni in  partecipazione quando l'associante non intende eseguire direttamente le prestazioni assunte in  appalto; si applicano altresì alle concessioni per la realizzazione di opere pubbliche e agli  affidamenti con procedura negoziata.

11. Ai fini del presente articolo è considerato subappalto qualsiasi contratto avente ad oggetto  attività ovunque espletate che richiedono l'impiego di manodopera, quali le forniture con posa  in opera e i noli a caldo, se singolarmente di importo superiore al 2 per cento dell'importo delle  prestazioni affidate o di importo superiore a 100.000 euro e qualora l'incidenza del costo della  manodopera e del personale sia superiore al 50 per cento dell'importo del contratto da  affidare. Il subappaltatore non può subappaltare a sua volta le prestazioni salvo che per la  fornitura con posa in opera di impianti e di strutture speciali da individuare con il regolamento;  in tali casi il fornitore o subappaltatore, per la posa in opera o il montaggio, può avvalersi di  imprese di propria fiducia per le quali non sussista alcuno dei divieti di cui al comma 2, numero  4). E' fatto obbligo all'affidatario di comunicare alla stazione appaltante, per tutti i sub- contratti stipulati per l'esecuzione dell'appalto, il nome del sub-contraente, l'importo del  contratto, l'oggetto del lavoro, servizio o fornitura affidati.



## Page 110


### Text on Page 110

12. Ai fini dell'applicazione dei commi precedenti, le seguenti categorie di forniture o servizi,  per le loro specificità, non si configurano come attività affidate in subappalto:

a) l'affidamento di attività specifiche a lavoratori autonomi;   b) la subfornitura a catalogo di prodotti informatici.

Art. 119. Direzione dell'esecuzione del contratto

1. La esecuzione dei contratti aventi ad oggetto lavori, servizi, forniture, è diretta dal  responsabile del procedimento o da altro soggetto, nei casi e con le modalità stabilite dal  regolamento.

2. Per i lavori, detto regolamento stabilisce le tipologie e gli importi massimi per i quali il  responsabile del procedimento può coincidere con il direttore dei lavori.

3. Per i servizi e le forniture, il regolamento citato individua quelli di particolare importanza,  per qualità e importo delle prestazioni, per i quali il direttore dell'esecuzione del contratto deve  essere un soggetto diverso dal responsabile del procedimento.

Art. 120. Collaudo

1. Per i contratti relativi a servizi e forniture il regolamento determina le modalità di verifica  della conformità delle prestazioni eseguite a quelle pattuite, con criteri semplificati per quelli di  importo inferiore alla soglia comunitaria.

2. Per i contratti relativi ai lavori il regolamento disciplina il collaudo con modalità ordinarie e  semplificate, in conformità a quanto previsto dal presente codice.

2-bis. Per i contratti relativi a lavori, servizi e forniture, l’affidamento dell’incarico di collaudo o  di verifica di conformità, in quanto attività propria delle stazioni appaltanti, è conferito dalle  stesse, a propri dipendenti o a dipendenti di amministrazioni aggiudicatrici, con elevata e  specifica qualificazione in riferimento all’oggetto del contratto, alla complessità e all’importo  delle prestazioni, sulla base di criteri da fissare preventivamente, nel rispetto dei principi di  rotazione e trasparenza; il provvedimento che affida l’incarico a dipendenti della stazione  appaltante o di amministrazioni aggiudicatrici motiva la scelta, indicando gli specifici requisiti di  competenza ed esperienza, desunti dal curriculum dell’interessato e da ogni altro elemento in  possesso dell’amministrazione. Nell'ipotesi di carenza di organico all’interno della stazione  appaltante di soggetti in possesso dei necessari requisiti, accertata e certificata dal  responsabile del procedimento, ovvero di difficoltà a ricorrere a dipendenti di amministrazioni  aggiudicatrici con competenze specifiche in materia, la stazione appaltante affida l'incarico di  collaudatore ovvero di presidente o componente della commissione collaudatrice a soggetti  esterni scelti secondo le procedure e con le modalità previste per l’affidamento dei servizi; nel  caso di collaudo di lavori l’affidamento dell’incarico a soggetti esterni avviene ai sensi  dell’articolo 91. Nel caso di interventi finanziati da più amministrazioni aggiudicatrici, la  stazione appaltante fa ricorso prioritariamente a dipendenti appartenenti a dette  amministrazioni aggiudicatrici sulla base di specifiche intese che disciplinano i rapporti tra le  stesse.  (comma introdotto dall'art. 2, comma 1, lettera bb), d.lgs. n. 152 del 2008)

Titolo II - CONTRATTI SOTTO SOGLIA COMUNITARIA

Art. 121. Disciplina comune applicabile ai contratti pubblici di lavori, servizi e  forniture, di importo inferiore alla soglia comunitaria.

1. Ai contratti pubblici aventi per oggetto lavori, servizi, forniture, di importo inferiore alle  soglie di rilevanza comunitaria, si applicano oltre alle disposizioni della parte I, della parte IV e



## Page 111


### Text on Page 111

della parte V, anche le disposizioni della parte II, in quanto non derogate dalle norme del  presente titolo.

2. Ai fini dell'applicazione del comma 3 dell'articolo 29 (metodi di calcolo del valore stimato dei  contratti pubblici), per le procedure previo bando si ha riguardo alla data di pubblicazione del  bando nella Gazzetta Ufficiale della Repubblica italiana.

Art. 122. Disciplina specifica per i contratti di lavori pubblici sotto soglia   (art. 29, legge n. 109/1994; artt. 79, 80, 81 d.P.R. n. 554/1999)

1. Ai contratti di lavori pubblici sotto soglia comunitaria non si applicano le norme del presente  codice che prevedono obblighi di pubblicità e di comunicazione in ambito sovranazionale. Le  stazioni appaltanti possono ricorrere ai contratti di cui all'articolo 53, comma 2, lettere b) e c),  qualora riguardino lavori di speciale complessità o in caso di progetti integrali, come definiti  rispettivamente dal regolamento di cui all'articolo 5, ovvero riguardino lavori di manutenzione,  restauro e scavi archeologici.  (comma così modificato dall'art. 1, comma 1, lettera n), d.lgs. n. 113 del 2007)

2. L'avviso di preinformazione di cui all'articolo 63, è facoltativo ed è pubblicato sul profilo di  committente, ove istituito, e sui siti informatici di cui all'articolo 66, comma 7, con le modalità  ivi previste.

3. L'avviso sui risultati della procedura di affidamento, di cui all'articolo 65 è pubblicato sul  profilo di committente, ove istituito, e sui siti informatici di cui all'articolo 66, comma 7, con le  modalità ivi previste.

4. I bandi e gli inviti non contengono le indicazioni che attengono ad obblighi di pubblicità e di  comunicazione in ambito sopranazionale.

5. Gli avvisi di cui al comma 3 ed i bandi relativi a contratti di importo pari o superiore a  cinquecentomila euro sono pubblicati nella Gazzetta Ufficiale della Repubblica italiana - serie  speciale - relativa ai contratti pubblici, sul «profilo di committente» della stazione appaltante,  e, non oltre due giorni lavorativi dopo, sul sito informatico del Ministero delle infrastrutture di  cui al decreto del Ministro dei lavori pubblici 6 aprile 2001, n. 20 e sul sito informatico presso  l'Osservatorio, con l'indicazione degli estremi di pubblicazione nella Gazzetta Ufficiale. Gli avvisi  e i bandi sono altresì pubblicati, non oltre cinque giorni lavorativi dopo la pubblicazione nella  Gazzetta Ufficiale, per estratto, a scelta della stazione appaltante, su almeno uno dei principali  quotidiani a diffusione nazionale e su almeno uno dei quotidiani a maggiore diffusione locale  nel luogo ove si eseguono i lavori. I bandi e gli avvisi di cui al comma 3 relativi a contratti di  importo inferiore a cinquecentomila euro sono pubblicati nell'albo pretorio del Comune ove si  eseguono i lavori e nell'albo della stazione appaltante; gli effetti giuridici connessi alla  pubblicazione decorrono dalla pubblicazione nell'albo pretorio del Comune. Si applica,  comunque, quanto previsto dall'articolo 66, comma 15 nonché comma 7, terzo periodo.  (comma così modificato dall'art. 2 del d.lgs. n. 6 del 2007; per la cessazione degli obblighi  delle pubblicazioni cartacee si veda l'art. 32 della legge n. 69 del 2009)  5. I bandi relativi a contratti di importo pari o superiore a cinquecentomila euro sono  pubblicati nella Gazzetta Ufficiale della Repubblica italiana, serie speciale relativa ai  contratti pubblici, sul «profilo di committente» della stazione appaltante, ed entro i  successivi due giorni lavorativi, sul sito informatico del Ministero delle infrastrutture  e dei trasporti di cui al decreto del Ministro dei lavori pubblici 6 aprile 2001, n. 20 e  sul sito informatico presso l'Osservatorio, con l'indicazione degli estremi di  pubblicazione nella Gazzetta Ufficiale della Repubblica italiana. I bandi relativi a  contratti di importo inferiore a cinquecentomila euro sono pubblicati nell'albo  pretorio del Comune ove si eseguono i lavori e nel profilo di committente della  stazione appaltante; gli effetti giuridici connessi alla pubblicazione decorrono dalla  pubblicazione nell'albo pretorio del Comune. Si applica, comunque, quanto previsto  dall'articolo 66, comma 15. La pubblicazione nella Gazzetta Ufficiale della Repubblica



## Page 112


### Text on Page 112

italiana è effettuata entro il sesto giorno feriale successivo a quello del ricevimento  della documentazione da parte dell'Ufficio inserzioni dell'Istituto poligrafico e zecca  dello Stato. La pubblicazione di informazioni ulteriori, complementari o aggiuntive  rispetto a quelle indicate nel presente decreto e nell'allegato IX A, avviene  esclusivamente in via telematica e non può comportare oneri finanziari a carico delle  stazioni appaltanti.  (comma così sostituito dall'art. 26, comma 1, lettera b), decreto-legge n. 66 del 2014)

5-bis. Le spese per la pubblicazione sulla Gazzetta ufficiale della Repubblica italiana,  serie speciale relativa ai contratti pubblici, degli avvisi, dei bandi di gara e delle  informazioni di cui all'allegato IX A sono rimborsate alla stazione appaltante  dall'aggiudicatario entro il termine di sessanta giorni dall'aggiudicazione.  (comma introdotto dall'art. 26, comma 1, lettera b), decreto-legge n. 66 del 2014)

6. Ai termini di ricezione delle domande di partecipazione e delle offerte, e di comunicazione  dei capitolati e documenti complementari, si applicano l'articolo 70, comma 1 e comma 10, in  tema di regole generali sulla fissazione dei termini e sul prolungamento dei termini, nonché gli  articoli 71 e 72, e inoltre le seguenti regole:

a) nelle procedure aperte, il termine per la ricezione delle offerte, decorrente dalla  pubblicazione del bando sulla Gazzetta Ufficiale della Repubblica italiana per i contratti di  importo pari o superiore a cinquecentomila euro, e dalla pubblicazione del bando nell'albo  pretorio del Comune in cui si esegue il contratto per i contratti di importo inferiore a  cinquecentomila euro non può essere inferiore a ventisei giorni;   b) nelle procedure ristrette, nelle procedure negoziate previa pubblicazione di un bando di  gara, e nel dialogo competitivo, il termine per la ricezione delle domande di partecipazione,  avente la decorrenza di cui alla lettera a), non può essere inferiore a quindici giorni;  c) nelle procedure ristrette, il termine per la ricezione delle offerte, decorrente dalla data di  invio dell'invito, non può essere inferiore a venti giorni;   d) nelle procedure negoziate, con o senza bando, e nel dialogo competitivo, il termine per la  ricezione delle offerte viene stabilito dalle stazioni appaltanti nel rispetto del comma 1  dell'articolo 70 e, ove non vi siano specifiche ragioni di urgenza, non può essere inferiore a  dieci giorni dalla data di invio dell'invito;  e) in tutte le procedure, quando il contratto ha per oggetto anche la progettazione esecutiva, il  termine per la ricezione delle offerte non può essere inferiore a quaranta giorni dalla data di  pubblicazione del bando di gara o di invio dell'invito; quando il contratto ha per oggetto anche  la progettazione definitiva, il termine per la ricezione delle offerte non può essere inferiore a  sessanta giorni con le medesime decorrenze;  f) nelle procedure aperte, nelle procedure negoziate previo bando e nel dialogo competitivo,  quando del contratto è stata data notizia con l'avviso di preinformazione, il termine di ricezione  delle offerte può essere ridotto a 18 giorni e comunque mai a meno di undici giorni, decorrenti,  nelle procedure aperte, dalla pubblicazione del bando, e per le altre procedure, dalla spedizione  della lettera invito;   g) nelle procedure ristrette e nelle procedure negoziate con pubblicazione di un bando di gara,  quando l'urgenza rende impossibile rispettare i termini minimi previsti dal presente articolo, le  stazioni appaltanti, purché indichino nel bando di gara le ragioni dell'urgenza, possono stabilire  un termine per la ricezione delle domande di partecipazione, non inferiore a quindici giorni  dalla data di pubblicazione del bando di gara nella Gazzetta Ufficiale della Repubblica italiana;  e, nelle procedure ristrette, un termine per la ricezione delle offerte non inferiore a dieci giorni,  ovvero non inferiore a trenta giorni se l'offerta ha per oggetto anche il progetto esecutivo,  decorrente dalla data di invio dell'invito a presentare offerte. Tale previsione non si applica al  termine per la ricezione delle offerte, se queste hanno per oggetto anche la progettazione  definitiva.

7. I lavori di importo complessivo inferiore a un milione di euro possono essere affidati dalle  stazioni appaltanti, a cura del responsabile del procedimento, nel rispetto dei principi di non  discriminazione, parità di trattamento, proporzionalità e trasparenza, e secondo la procedura  prevista dall'articolo 57, comma 6; l'invito è rivolto, per lavori di importo pari o superiore a



## Page 113


### Text on Page 113

500.000 euro, ad almeno dieci soggetti e, per lavori di importo inferiore a 500.000 euro, ad  almeno cinque soggetti se sussistono aspiranti idonei in tali numeri. I lavori affidati ai sensi del  presente comma, relativi alla categoria prevalente, sono affidabili a terzi mediante subappalto  o subcontratto nel limite del 20 per cento dell'importo della medesima categoria; per le  categorie specialistiche di cui all'articolo 37, comma 11, restano ferme le disposizioni ivi  previste. L'avviso sui risultati della procedura di affidamento, conforme all'allegato IX A, punto  quinto (avviso relativo agli appalti aggiudicati), contiene l'indicazione dei soggetti invitati ed è  trasmesso per la pubblicazione, secondo le modalità di cui all'articolo 122, commi 3 e 5, entro  dieci giorni dalla data dell'aggiudicazione definitiva; non si applica l'articolo 65, comma 1.  (comma così sostituito dall'art. 4, comma 2, lettera l), legge n. 106 del 2011)

7-bis. (comma abrogato dall'art. 4, comma 2, lettera l), legge n. 106 del 2011)

8. Per l’affidamento dei lavori pubblici di cui all’articolo 32, comma 1, lettera g), si applica la  procedura prevista dall’articolo 57, comma 6; l’invito è rivolto ad almeno cinque soggetti se  sussistono in tale numero aspiranti idonei.  (comma così sostituito dall'art. 1, comma 1, lettera bb), d.lgs. n. 152 del 2008; la norma si  applica limitatamente alle opere di urbanizzazione secondaria; le opere di urbanizzazione  primaria, di importo inferiore alla soglia di rilievo comunitario, sono liberalizzate ai sensi  dell’art. 16, comma 2-bis, d.P.R. n. 380 del 2001, come introdotto dall’art. 45, comma 1, legge  n. 214 del 2011)

9. Per lavori d'importo inferiore o pari a 1 milione di euro quando il criterio di aggiudicazione è  quello del prezzo più basso, la stazione appaltante può prevedere nel bando l'esclusione  automatica dalla gara delle offerte che presentano una percentuale di ribasso pari o superiore  alla soglia di anomalia individuata ai sensi dell'articolo 86; in tal caso non si applica l'articolo  87, comma 1. Comunque la facoltà di esclusione automatica non è esercitabile quando il  numero delle offerte ammesse è inferiore a dieci; in tal caso si applica l'articolo 86, comma 3.   (comma così modificato dall'art. 1, comma 1, lettera bb), d.lgs. n. 152 del 2008, poi dall'art.  4-quater, comma 1, lettera e), legge n. 102 del 2009)

Art. 123. Procedura ristretta semplificata per gli appalti di lavori   (art. 23, legge n. 109/1994)

1. Per gli appalti aventi ad oggetto la sola esecuzione di lavori di importo inferiore a un milione  e cinquecentomila euro, le stazioni appaltanti hanno facoltà, senza procedere a pubblicazione  di bando, di invitare a presentare offerta almeno venti concorrenti, se sussistono in tale  numero soggetti qualificati in relazione ai lavori oggetto dell'appalto, individuati tra gli  operatori economici iscritti nell'elenco disciplinato dai commi che seguono.   (comma così modificato dall'art. 2, comma 1, lettera cc), d.lgs. n. 152 del 2008, poi dall'art. 4,  comma 2, lettera m), legge n. 106 del 2011)

2. I lavori che le stazioni appaltanti intendono affidare con la procedura di cui al comma 1,  vanno resi noti mediante avviso, pubblicato con le modalità previste per l'avviso di  preinformazione, entro il trenta novembre di ogni anno.

3. Gli operatori economici interessati ad essere invitati alle procedure di affidamento di cui al  comma precedente, presentano apposita domanda, entro il quindici dicembre successivo.

4. I consorzi e i raggruppamenti temporanei possono presentare domanda per essere iscritti in  un numero massimo di elenchi, per ciascun anno, pari a centottanta.

5. Gli altri operatori economici possono essere iscritti in un numero massimo di elenchi, per  ciascun anno, pari a trenta.

6. E' fatto divieto di chiedere l'iscrizione in un dato elenco sia in forma individuale che in forma  di componente di un raggruppamento o consorzio, ovvero come componente di più di un



## Page 114


### Text on Page 114

raggruppamento temporaneo o più di un consorzio, ovvero come componente sia di un  raggruppamento temporaneo che di un consorzio.

7. Nel caso di stazioni appaltanti di dimensione nazionale la cui struttura organizzativa è  articolata in sedi locali, le domande e i relativi elenchi si riferiscono alle singole articolazioni  territoriali.

8. Ogni domanda di iscrizione deve essere corredata da un'autocertificazione, ai sensi della  normativa vigente, con cui il richiedente afferma di essere in possesso dei requisiti di  qualificazione necessari e di non trovarsi in nessuna delle cause di esclusione previsti per  l'esecuzione di lavori di pari importo con procedure aperte o ristrette.

9. Le stazioni appaltanti formano l'elenco entro il trenta dicembre, iscrivendovi tutti i soggetti  la cui domanda sia regolare e corredata dell'autocertificazione di cui al comma 8.

10. L'ordine di iscrizione, tra i soggetti aventi titolo, è stabilito mediante sorteggio pubblico, la  cui data è indicata nell'avviso di cui al comma 2.

11. Le stazioni appaltanti applicano l'articolo 48.

12. Gli operatori inseriti nell'elenco sono invitati secondo l'ordine di iscrizione, sempre che in  possesso dei requisiti di qualificazione necessari in relazione all'oggetto dell'appalto, e possono  ricevere ulteriori inviti dopo che sono stati invitati tutti i soggetti inseriti nell'elenco, in  possesso dei necessari requisiti di qualificazione.

13. Gli elenchi annuali sono trasmessi all'Osservatorio, che ne dà pubblicità sul proprio sito  informatico di cui all'articolo 66, comma 7, con le modalità ivi previste.

14. L'Osservatorio verifica, mediante adeguato programma informatico, il rispetto del numero  massimo di iscrizioni e comunica il superamento del numero massimo alle stazioni appaltanti  che hanno proceduto alle iscrizioni che, secondo un ordine cronologico, eccedono il numero  massimo.

15. Nell'ipotesi di cui al comma 14, le stazioni appaltanti sono tenute a cancellare dall'elenco  gli iscritti nei cui confronti si è verificato il superamento del numero massimo di iscrizioni, entro  venti giorni dalla comunicazione dell'Osservatorio, e previo avviso agli iscritti che possono,  entro cinque giorni, rinunciare ad una o più diverse iscrizioni, per rientrare nel numero  massimo di iscrizioni. Tutte le modifiche agli elenchi sono comunicate all'Osservatorio.

16. Le stazioni appaltanti possono sempre chiedere notizie all'Osservatorio sul numero  massimo di iscrizioni.

Art. 124. Appalti di servizi e forniture sotto soglia   (d.P.R. n. 573/1994)

1. Ai contratti di servizi e forniture sotto soglia non si applicano le norme del presente codice  che prevedono obblighi di pubblicità e di comunicazione in ambito sovranazionale.

2. L'avviso di preinformazione di cui all'articolo 63 è facoltativo ed è pubblicato sul profilo di  committente, ove istituito, e sui siti informatici di cui all'articolo 66, comma 7, con le modalità  ivi previste.

3. Le stazioni appaltanti pubblicano l'avviso sui risultati della procedura di affidamento sui siti  informatici di cui all'articolo 66, comma 7.  (comma così sostituito dall'art. 1, comma 1, lettera o), d.lgs. n. 113 del 2007)



## Page 115


### Text on Page 115

4. I bandi e gli inviti non contengono le indicazioni che attengono ad obblighi di pubblicità e di  comunicazione in ambito sopranazionale.

5. I bandi sono pubblicati nella Gazzetta Ufficiale della Repubblica italiana - serie speciale -  contratti pubblici, sui siti informatici di cui all'articolo 66, comma 7, con le modalità ivi  previste, e nell'albo della stazione appaltante. Gli effetti giuridici connessi alla pubblicità  decorrono dalla pubblicazione nella Gazzetta Ufficiale. Si applica, comunque, quanto previsto  dall'articolo 66, comma 15 nonché comma 7, terzo periodo.   (comma così modificato dall'art. 2 del d.lgs. n. 6 del 2007; per la cessazione degli obblighi  delle pubblicazioni cartacee si veda l'art. 32 della legge n. 69 del 2009)

6. Ai termini di ricezione delle domande di partecipazione e delle offerte, e di comunicazione  dei capitolati e documenti complementari, si applicano gli articoli 70, comma 1 e comma 10, in  tema di regole generali sulla fissazione dei termini e sul prolungamento dei termini, nonché gli  articoli 71 e 72, e inoltre le seguenti regole:

a) nelle procedure aperte, il termine per la ricezione delle offerte, decorrente dalla  pubblicazione del bando nella Gazzetta Ufficiale della Repubblica italiana non può essere  inferiore a quindici giorni;   b) nelle procedure ristrette, nelle procedure negoziate previa pubblicazione di un bando di  gara, e nel dialogo competitivo, il termine per la ricezione delle domande di partecipazione,  avente la decorrenza di cui alla lettera a), non può essere inferiore a sette giorni;   c) nelle procedure ristrette, il termine per la ricezione delle offerte, decorrente dalla data di  invio dell'invito, non può essere inferiore a dieci giorni;   d) nelle procedure negoziate, con o senza bando, e nel dialogo competitivo, il termine per la  ricezione delle offerte viene stabilito dalle stazioni appaltanti nel rispetto del comma 1  dell'articolo 70 e, ove non vi siano specifiche ragioni di urgenza, non può essere inferiore a  dieci giorni dalla data di invio dell'invito;   e) nelle procedure aperte, nelle procedure negoziate previo bando e nel dialogo competitivo,  quando del contratto è stata data notizia con l'avviso di preinformazione, il termine di ricezione  delle offerte può essere ridotto a dieci giorni e comunque mai a meno di sette giorni,  decorrenti, nelle procedure aperte, dalla pubblicazione del bando, e per le altre procedure,  dalla spedizione della lettera invito;  f) nelle procedure ristrette e nelle procedure negoziate con pubblicazione di un bando di gara,  quando l'urgenza rende impossibile rispettare i termini minimi previsti dal presente articolo, le  stazioni appaltanti, purché indichino nel bando di gara le ragioni dell'urgenza, possono stabilire  un termine per la ricezione delle domande di partecipazione, non inferiore a dieci giorni dalla  data di pubblicazione del bando di gara nella Gazzetta Ufficiale della Repubblica italiana; e,  nelle procedure ristrette, un termine per la ricezione delle offerte non inferiore a cinque giorni.

7. Il regolamento disciplina, secondo criteri di semplificazione rispetto alle norme dettate dal  presente codice, i requisiti di idoneità morale, capacità tecnico-professionale ed economico- finanziaria che devono essere posseduti dagli operatori economici.

8. Per servizi e forniture d’importo inferiore o pari a 100.000 euro, quando il criterio di  aggiudicazione è quello del prezzo più basso, la stazione appaltante può prevedere nel bando  l'esclusione automatica dalla gara delle offerte che presentano una percentuale di ribasso pari  o superiore alla soglia di anomalia individuata ai sensi dell'articolo 86; in tal caso non si applica  l'articolo 87, comma 1. Comunque la facoltà di esclusione automatica non è esercitabile  quando il numero delle offerte ammesse è inferiore a dieci; in tal caso si applica l'articolo 86,  comma 3.   (comma così modificato dall'art. 1, comma 1, lettera cc), d.lgs. n. 152 del 2008, poi dall'art. 4- quater, comma 1, lettera f), legge n. 102 del 2009)

Art. 125. Lavori, servizi e forniture in economia   (art. 24, legge n. 109/1994; art. 88, e artt. 142 ss., d.P.R. n. 554/1999; d.P.R. n. 384/2001)



## Page 116


### Text on Page 116

1. Le acquisizioni in economia di beni, servizi, lavori, possono essere effettuate:

a) mediante amministrazione diretta;   b) mediante procedura di cottimo fiduciario.

2. Per ogni acquisizione in economia le stazioni appaltanti operano attraverso un responsabile  del procedimento ai sensi dell'articolo 10.

3. Nell'amministrazione diretta le acquisizioni sono effettuate con materiali e mezzi propri o  appositamente acquistati o noleggiati e con personale proprio delle stazioni appaltanti, o  eventualmente assunto per l'occasione, sotto la direzione del responsabile del procedimento.

4. Il cottimo fiduciario è una procedura negoziata in cui le acquisizioni avvengono mediante  affidamento a terzi.

5. I lavori in economia sono ammessi per importi non superiori a 200.000. I lavori assunti in  amministrazione diretta non possono comportare una spesa complessiva superiore a 50.000  euro.

6. I lavori eseguibili in economia sono individuati da ciascuna stazione appaltante, con riguardo  alle proprie specifiche competenze e nell'ambito delle seguenti categorie generali:

a) manutenzione o riparazione di opere od impianti quando l'esigenza è rapportata ad eventi  imprevedibili e non sia possibile realizzarle con le forme e le procedure previste agli articoli 55,  121, 122;  b) manutenzione di opere o di impianti;   (lettera così modificata dall'art. 2, comma 1, lettera dd), d.lgs. n. 152 del 2008)  c) interventi non programmabili in materia di sicurezza;  d) lavori che non possono essere differiti, dopo l'infruttuoso esperimento delle procedure di  gara;   e) lavori necessari per la compilazione di progetti;   f) completamento di opere o impianti a seguito della risoluzione del contratto o in danno  dell'appaltatore inadempiente, quando vi è necessità e urgenza di completare i lavori.

7. I fondi necessari per la realizzazione di lavori in economia possono essere anticipati dalla  stazione appaltante con mandati intestati al responsabile del procedimento, con obbligo di  rendiconto finale. Il programma annuale dei lavori è corredato dell'elenco dei lavori da eseguire  in economia per i quali è possibile formulare una previsione, ancorché sommaria.

8. Per lavori di importo pari superiore a 40.000 euro e fino a 200.000 euro, l'affidamento  mediante cottimo fiduciario avviene nel rispetto dei principi di trasparenza, rotazione, parità di  trattamento, previa consultazione di almeno cinque operatori economici, se sussistono in tale  numero soggetti idonei, individuati sulla base di indagini di mercato ovvero tramite elenchi di  operatori economici predisposti dalla stazione appaltante. Per lavori di importo inferiore a  quarantamila euro è consentito l'affidamento diretto da parte del responsabile del  procedimento.

9. Le forniture e i servizi in economia sono ammessi per importi inferiori a 134.000 per le  amministrazioni aggiudicatrici di cui all'articolo 28, comma 1, lettera a), e per importi inferiori  a 207.000 euro per le stazioni appaltanti di cui all'articolo 28, comma 1, lettera b). Tali soglie  sono adeguate in relazione alle modifiche delle soglie previste dall'articolo 28, con lo stesso  meccanismo di adeguamento previsto dall'articolo 248.   (le soglie devono intendersi così modificate dal Regolamento (UE) n. 1336/2013 della  Commissione del 13 dicembre 2013, a partire dal 1° gennaio 2014)

10. L'acquisizione in economia di beni e servizi è ammessa in relazione all'oggetto e ai limiti di  importo delle singole voci di spesa, preventivamente individuate con provvedimento di



## Page 117


### Text on Page 117

ciascuna stazione appaltante, con riguardo alle proprie specifiche esigenze. Il ricorso  all'acquisizione in economia è altresì consentito nelle seguenti ipotesi:

a) risoluzione di un precedente rapporto contrattuale, o in danno del contraente inadempiente,  quando ciò sia ritenuto necessario o conveniente per conseguire la prestazione nel termine  previsto dal contratto;   b) necessità di completare le prestazioni di un contratto in corso, ivi non previste, se non sia  possibile imporne l'esecuzione nell'ambito del contratto medesimo;   c) prestazioni periodiche di servizi, forniture, a seguito della scadenza dei relativi contratti,  nelle more dello svolgimento delle ordinarie procedure di scelta del contraente, nella misura  strettamente necessaria;   d) urgenza, determinata da eventi oggettivamente imprevedibili, al fine di scongiurare  situazioni di pericolo per persone, animali o cose, ovvero per l'igiene e salute pubblica, ovvero  per il patrimonio storico, artistico, culturale.

11. Per servizi o forniture di importo pari o superiore a quarantamila euro e fino alle soglie di  cui al comma 9, l'affidamento mediante cottimo fiduciario avviene nel rispetto dei principi di  trasparenza, rotazione, parità di trattamento, previa consultazione di almeno cinque operatori  economici, se sussistono in tale numero soggetti idonei, individuati sulla base di indagini di  mercato ovvero tramite elenchi di operatori economici predisposti dalla stazione appaltante.  Per servizi o forniture inferiori a quarantamila euro, è consentito l'affidamento diretto da parte  del responsabile del procedimento.   (comma così modificato dall'art. 4, comma 2, lettera m-bis), legge n. 106 del 2011)

12. L'affidatario di lavori, servizi, forniture in economia deve essere in possesso dei requisiti di  idoneità morale, capacità tecnico-professionale ed economico-finanziaria prescritta per  prestazioni di pari importo affidate con le procedure ordinarie di scelta del contraente. Agli  elenchi di operatori economici tenuti dalle stazioni appaltanti possono essere iscritti i soggetti  che ne facciano richiesta, che siano in possesso dei requisiti di cui al periodo precedente. Gli  elenchi sono soggetti ad aggiornamento con cadenza almeno annuale.

13. Nessuna prestazione di beni, servizi, lavori, ivi comprese le prestazioni di manutenzione,  periodica o non periodica, che non ricade nell'ambito di applicazione del presente articolo, può  essere artificiosamente frazionata allo scopo di sottoporla alla disciplina delle acquisizioni in  economia.

14. I procedimenti di acquisizione di prestazioni in economia sono disciplinati, nel rispetto del  presente articolo, nonché dei principi in tema di procedure di affidamento e di esecuzione del  contratto desumibili dal presente codice, dal regolamento.

Titolo III - DISPOSIZIONI ULTERIORI PER I CONTRATTI RELATIVI AI LAVORI  PUBBLICI

Capo I - Programmazione, direzione ed esecuzione dei lavori

Art. 126. Ambito di applicazione  (art. 14, legge n. 109/1994)

1. Le disposizioni del presente capo si applicano agli appalti pubblici di lavori quale che ne sia  l'importo.

2. Le disposizioni in tema di programmazione si applicano ai lavori pubblici di singolo importo  superiore a 100.000 euro.

Art. 127. Consiglio superiore dei lavori pubblici  (art. 6, legge n. 109/1994)



## Page 118


### Text on Page 118

1. E' garantita la piena autonomia funzionale e organizzativa, nonché l'indipendenza di giudizio  e di valutazione del Consiglio superiore dei lavori pubblici quale massimo organo tecnico  consultivo dello Stato.

2. Con decreto del Presidente della Repubblica, su proposta del Ministro delle infrastrutture,  previa deliberazione del Consiglio dei Ministri, si provvede ad attribuire al Consiglio superiore  dei lavori pubblici, su materie identiche o affini a quelle già di competenza del Consiglio  medesimo, poteri consultivi i quali, dalle disposizioni vigenti alla data di entrata in vigore del  presente codice, siano stati affidati ad altri organi istituiti presso altre amministrazioni dello  Stato, anche ad ordinamento autonomo. Con il medesimo decreto si provvede ad integrare la  rappresentanza delle diverse amministrazioni dello Stato e delle Regioni nell'ambito del  Consiglio superiore dei lavori pubblici, nonché ad integrare analogamente la composizione dei  comitati tecnici amministrativi, senza nuovi o maggiori oneri a carico della finanza pubblica.  Sono fatte salve le competenze del Consiglio nazionale per i beni culturali e ambientali.

3. Il Consiglio superiore dei lavori pubblici esprime parere obbligatorio sui progetti definitivi di  lavori pubblici di competenza statale, o comunque finanziati per almeno il 50 per cento dallo  Stato, di importo superiore ai 25 milioni di euro, nonché parere sui progetti delle altre stazioni  appaltanti che siano pubbliche amministrazioni, sempre superiori a tale importo, ove esse ne  facciano richiesta. Per i lavori pubblici di importo inferiore a 25 milioni di euro, le competenze  del Consiglio superiore sono esercitate dai comitati tecnici amministrativi presso i Servizi  Integrati Infrastrutture e Trasporti (SIIT). Qualora il lavoro pubblico di importo inferiore a 25  milioni di euro, presenti elementi di particolare rilevanza e complessità, il direttore del settore  infrastrutture sottopone il progetto, con motivata relazione illustrativa, al parere del Consiglio  superiore.

4. Le adunanze delle sezioni e dell'assemblea generale del Consiglio superiore dei lavori  pubblici sono valide con la presenza di un terzo dei componenti e i pareri sono validi quando  siano deliberati con il voto favorevole della maggioranza assoluta dei presenti all'adunanza.

5. Il Consiglio superiore dei lavori pubblici esprime il parere entro quarantacinque giorni dalla  trasmissione del progetto. Decorso tale termine, il procedimento prosegue prescindendo dal  parere omesso e l'amministrazione motiva autonomamente l'atto amministrativo da emanare.

Art. 128. Programmazione dei lavori pubblici   (art. 14, legge n. 109/1994)

1. L'attività di realizzazione dei lavori di cui al presente codice di singolo importo superiore a  100.000 euro si svolge sulla base di un programma triennale e di suoi aggiornamenti annuali  che le amministrazioni aggiudicatrici predispongono e approvano, nel rispetto dei documenti  programmatori, già previsti dalla normativa vigente, e della normativa urbanistica, unitamente  all'elenco dei lavori da realizzare nell'anno stesso.

2. Il programma triennale costituisce momento attuativo di studi di fattibilità e di  identificazione e quantificazione dei propri bisogni che le amministrazioni aggiudicatrici  predispongono nell'esercizio delle loro autonome competenze e, quando esplicitamente  previsto, di concerto con altri soggetti, in conformità agli obiettivi assunti come prioritari. Gli  studi individuano i lavori strumentali al soddisfacimento dei predetti bisogni, indicano le  caratteristiche funzionali, tecniche, gestionali ed economico-finanziarie degli stessi e  contengono l'analisi dello stato di fatto di ogni intervento nelle sue eventuali componenti  storico-artistiche, architettoniche, paesaggistiche, e nelle sue componenti di sostenibilità  ambientale, socio-economiche, amministrative e tecniche. In particolare le amministrazioni  aggiudicatrici individuano con priorità i bisogni che possono essere soddisfatti tramite la  realizzazione di lavori finanziabili con capitali privati, in quanto suscettibili di gestione  economica. Lo schema di programma triennale e i suoi aggiornamenti annuali sono resi  pubblici, prima della loro approvazione, mediante affissione nella sede delle amministrazioni



## Page 119


### Text on Page 119

aggiudicatrici per almeno sessanta giorni consecutivi ed eventualmente mediante pubblicazione  sul profilo di committente della stazione appaltante.

3. Il programma triennale deve prevedere un ordine di priorità. Nell'ambito di tale ordine sono  da ritenere comunque prioritari i lavori di manutenzione, di recupero del patrimonio esistente,  di completamento dei lavori già iniziati, i progetti esecutivi approvati, nonché gli interventi per  i quali ricorra la possibilità di finanziamento con capitale privato maggioritario.

4. Nel programma triennale sono altresì indicati i beni immobili pubblici che, al fine di quanto  previsto dall'articolo 53, comma 6, possono essere oggetto di diretta alienazione anche del solo  diritto di superficie, previo esperimento di una gara; tali beni sono classificati e valutati anche  rispetto ad eventuali caratteri di rilevanza storico-artistica, architettonica, paesaggistica e  ambientale e ne viene acquisita la documentazione catastale e ipotecaria.

5. Le amministrazioni aggiudicatrici nel dare attuazione ai lavori previsti dal programma  triennale devono rispettare le priorità ivi indicate. Sono fatti salvi gli interventi imposti da  eventi imprevedibili o calamitosi, nonché le modifiche dipendenti da sopravvenute disposizioni  di legge o regolamentari ovvero da altri atti amministrativi adottati a livello statale o regionale.

6. L'inclusione di un lavoro nell'elenco annuale è subordinata, per i lavori di importo inferiore a  1.000.000 di euro, alla previa approvazione almeno di uno studio di fattibilità e, per i lavori di  importo pari o superiore a 1.000.000 di euro, alla previa approvazione almeno della  progettazione preliminare, redatta ai sensi dell'articolo 93, salvo che per i lavori di  manutenzione, per i quali è sufficiente l'indicazione degli interventi accompagnata dalla stima  sommaria dei costi, nonché per i lavori di cui all’articolo 153 per i quali è sufficiente lo studio di  fattibilità.  (comma così modificato dall'art. 2, comma 1, lettera ee), d.lgs. n. 152 del 2008, poi dall'art.  52, comma 1, lettera c), legge n. 27 del 2012)

7. Un lavoro può essere inserito nell'elenco annuale, limitatamente ad uno o più lotti, purché  con riferimento all'intero lavoro sia stata elaborata la progettazione almeno preliminare e siano  state quantificate le complessive risorse finanziarie necessarie per la realizzazione dell'intero  lavoro. In ogni caso l'amministrazione aggiudicatrice nomina, nell'ambito del personale ad essa  addetto, un soggetto idoneo a certificare la funzionalità, fruibilità e fattibilità di ciascun lotto.

8. I progetti dei lavori degli enti locali ricompresi nell'elenco annuale devono essere conformi  agli strumenti urbanistici vigenti o adottati. Ove gli enti locali siano sprovvisti di tali strumenti  urbanistici, decorso inutilmente un anno dal termine ultimo previsto dalla normativa vigente  per la loro adozione, e fino all'adozione medesima, gli enti stessi sono esclusi da qualsiasi  contributo o agevolazione dello Stato in materia di lavori pubblici. Resta ferma l'applicabilità  delle disposizioni di cui agli articoli 9, 10, 11 e 19 del d.P.R. 8 giugno 2001, n. 327 e di cui  all'articolo 34 del decreto legislativo 18 agosto 2000, n. 267.

9. L'elenco annuale predisposto dalle amministrazioni aggiudicatrici deve essere approvato  unitamente al bilancio preventivo, di cui costituisce parte integrante, e deve contenere  l'indicazione dei mezzi finanziari stanziati sullo stato di previsione o sul proprio bilancio, ovvero  disponibili in base a contributi o risorse dello Stato, delle regioni a statuto ordinario o di altri  enti pubblici, già stanziati nei rispettivi stati di previsione o bilanci, nonché acquisibili ai sensi  dell'articolo 3 del decreto-legge 31 ottobre 1990, n. 310, convertito, con modificazioni, dalla  legge 22 dicembre 1990, n. 403, e successive modificazioni. Un lavoro non inserito nell'elenco  annuale può essere realizzato solo sulla base di un autonomo piano finanziario che non utilizzi  risorse già previste tra i mezzi finanziari dell'amministrazione al momento della formazione  dell'elenco, fatta eccezione per le risorse resesi disponibili a seguito di ribassi d'asta o di  economie. Agli enti locali si applicano le disposizioni previste dal decreto legislativo 18 agosto  2000, n. 267.



## Page 120


### Text on Page 120

10. I lavori non ricompresi nell'elenco annuale o non ricadenti nelle ipotesi di cui al comma 5,  secondo periodo, non possono ricevere alcuna forma di finanziamento da parte di pubbliche  amministrazioni.

11. Le amministrazioni aggiudicatrici sono tenute ad adottare il programma triennale e gli  elenchi annuali dei lavori sulla base degli schemi tipo, che sono definiti con decreto del Ministro  delle infrastrutture; i programmi triennali e gli elenchi annuali dei lavori sono pubblicati sul sito  informatico del Ministero delle infrastrutture di cui al decreto del Ministro dei lavori pubblici 6  aprile 2001, n. 20 e per estremi sul sito informatico presso l'Osservatorio.   (comma così modificato dall'art. 2, comma 1, lettera ee), d.lgs. n. 152 del 2008)

12. I programmi triennali e gli aggiornamenti annuali, fatta eccezione per quelli predisposti  dagli enti e da amministrazioni locali e loro associazioni e consorzi, sono altresì trasmessi al  CIPE entro trenta giorni dall'approvazione, per la verifica della loro compatibilità con i  documenti programmatori vigenti.   (comma così modificato dall'art. 2, comma 1, lettera ee), d.lgs. n. 152 del 2008)

Art. 129. Garanzie e coperture assicurative per i lavori pubblici   (art. 30, commi 3, 4, 7-bis, legge n. 109/1994)

1. Fermo restando quanto disposto dall'articolo 75 e dall'articolo 113, l'esecutore dei lavori è  altresì obbligato a stipulare una polizza assicurativa che tenga indenni le stazioni appaltanti da  tutti i rischi di esecuzione da qualsiasi causa determinati, salvo quelli derivanti da errori di  progettazione, insufficiente progettazione, azioni di terzi o cause di forza maggiore, e che  preveda anche una garanzia di responsabilità civile per danni a terzi nell'esecuzione dei lavori  sino alla data di emissione del certificato di collaudo provvisorio o di regolare esecuzione.

2. Per i lavori il cui importo superi gli ammontari stabiliti con decreto del Ministro delle  infrastrutture, l'esecutore è inoltre obbligato a stipulare, con decorrenza dalla data di  emissione del certificato di collaudo provvisorio o del certificato di regolare esecuzione, una  polizza indennitaria decennale, nonché una polizza per responsabilità civile verso terzi, della  medesima durata, a copertura dei rischi di rovina totale o parziale dell'opera, ovvero dei rischi  derivanti da gravi difetti costruttivi.

3. Con il regolamento è istituito, per i lavori di importo superiore a 100 milioni di euro, un  sistema di garanzia globale di esecuzione operante per gli appalti pubblici aventi ad oggetto  lavori, di cui possono avvalersi i soggetti di cui all'articolo 32, comma 1, lettere a), b) e c). Il  sistema, una volta istituito, è obbligatorio per tutti gli appalti aventi ad oggetto la  progettazione esecutiva e l'esecuzione di lavori pubblici di importo superiore a 75 milioni di  euro.   (comma così modificato dall'art. 2, comma 1, lettera ff), d.lgs. n. 152 del 2008)

Art. 130. Direzione dei lavori  (art. 27, legge n. 109/1994)

1. Per l'esecuzione di lavori pubblici oggetto del presente codice affidati in appalto, le  amministrazioni aggiudicatrici sono obbligate ad istituire un ufficio di direzione dei lavori  costituito da un direttore dei lavori ed eventualmente da assistenti.

2. Qualora le amministrazioni aggiudicatrici non possano espletare, nei casi di cui all'articolo  90, comma 6, l'attività di direzione dei lavori, essa è affidata nell'ordine ai seguenti soggetti:

a) altre amministrazioni pubbliche, previa apposita intesa o convenzione di cui all'articolo 30  del decreto legislativo 18 agosto 2000, n. 267;   b) il progettista incaricato ai sensi dell'articolo 90, comma 6;   c) altri soggetti scelti con le procedure previste dal presente codice per l'affidamento degli  incarichi di progettazione.



## Page 121


### Text on Page 121

Art. 131. Piani di sicurezza   (art. 31, legge n. 109/1994)

1. Il Governo, su proposta dei Ministri del lavoro e delle politiche sociali, della salute, delle  infrastrutture, e delle politiche comunitarie, sentite le organizzazioni sindacali e imprenditoriali  maggiormente rappresentative, approva le modifiche che si rendano necessarie al regolamento  recato dal d.P.R. 3 luglio 2003, n. 222 (ora allegato XV al decreto legislativo n. 81 del 2008),  in materia di piani di sicurezza nei cantieri temporanei o mobili, in conformità alle direttive  comunitarie, e alla relativa normativa nazionale di recepimento.

2. Entro trenta giorni dall'aggiudicazione, e comunque prima della consegna dei lavori,  l'appaltatore od il concessionario redige e consegna ai soggetti di cui all'articolo 32:

a) eventuali proposte integrative del piano di sicurezza e di coordinamento quando  quest'ultimo sia previsto ai sensi del decreto legislativo 14 agosto 1996, n. 494; (ora d.lgs. n.  81 del 2008)  b) un piano di sicurezza sostitutivo del piano di sicurezza e di coordinamento quando  quest'ultimo non sia previsto ai sensi del decreto legislativo 14 agosto 1996, n. 494; (ora  d.lgs. n. 81 del 2008)  c) un piano operativo di sicurezza per quanto attiene alle proprie scelte autonome e relative  responsabilità nell'organizzazione del cantiere e nell'esecuzione dei lavori, da considerare come  piano complementare di dettaglio del piano di sicurezza e di coordinamento quando  quest'ultimo sia previsto ai sensi del decreto legislativo 14 agosto 1996, n. 494 (ora d.lgs. n.  81 del 2008), ovvero del piano di sicurezza sostitutivo di cui alla lettera b).

2-bis. Con decreto del Ministro del lavoro e delle politiche sociali, di concerto con il Ministro  delle infrastrutture e dei trasporti e con il Ministro della salute, sentita la Commissione  consultiva permanente per la salute e sicurezza sul lavoro e previa intesa in sede di  Conferenza permanente per i rapporti tra lo Stato, le regioni e le province autonome di Trento  e di Bolzano, sono individuati modelli semplificati per la redazione del piano di sicurezza  sostitutivo del piano di sicurezza e coordinamento di cui al comma 2, lettera b), fermi restando  i relativi obblighi.  (comma introdotto dall'art. 32, comma 4, legge n. 98 del 2013)

3. Il piano di sicurezza e di coordinamento, quando previsto ai sensi del decreto legislativo 14  agosto 1996, n. 494 (ora decreto legislativo n. 81 del 2008), ovvero il piano di sicurezza  sostitutivo di cui alla lettera b) del comma 2, nonché il piano operativo di sicurezza di cui alla  lettera c) del comma 2 formano parte integrante del contratto di appalto o di concessione; i  relativi oneri vanno evidenziati nei bandi di gara e non sono soggetti a ribasso d'asta. Le gravi  o ripetute violazioni dei piani stessi da parte dell'appaltatore o del concessionario, previa  formale costituzione in mora dell'interessato, costituiscono causa di risoluzione del contratto. Il  regolamento di cui al comma 1 stabilisce quali violazioni della sicurezza determinano la  risoluzione del contratto da parte della stazione appaltante. Il direttore di cantiere e il  coordinatore della sicurezza in fase di esecuzione, ciascuno nell'ambito delle proprie  competenze, vigilano sull'osservanza dei piani di sicurezza.

4. Le imprese esecutrici, prima dell'inizio dei lavori ovvero in corso d'opera, possono  presentare al coordinatore per l'esecuzione dei lavori di cui al decreto legislativo 14 agosto  1996, n. 494 (ora decreto legislativo n. 81 del 2008), proposte di modificazioni o integrazioni  al piano di sicurezza e di coordinamento loro trasmesso dalla stazione appaltante, sia per  adeguarne i contenuti alle tecnologie proprie dell'impresa, sia per garantire il rispetto delle  norme per la prevenzione degli infortuni e la tutela della salute dei lavoratori eventualmente  disattese nel piano stesso.

5. I contratti di appalto o di concessione, se privi dei piani di sicurezza di cui al comma 2, sono  nulli.



## Page 122


### Text on Page 122

6. Ai fini dell'applicazione degli articoli 9, 11 e 35 della legge 20 maggio 1970, n. 300, la  dimensione numerica prevista per la costituzione delle rappresentanze sindacali aziendali nei  cantieri di opere e lavori pubblici è determinata dal complessivo numero dei lavoratori  mediamente occupati trimestralmente nel cantiere e dipendenti dalle imprese concessionarie,  appaltatrici e subappaltatrici, per queste ultime nell'ambito della categoria prevalente, secondo  criteri stabiliti dai contratti collettivi nazionali di lavoro nel quadro delle disposizioni generali  sulle rappresentanze sindacali.

7. Ai fini del presente articolo il concessionario che esegue i lavori con la propria  organizzazione di impresa è equiparato all'appaltatore.

Art. 132. Varianti in corso d'opera   (artt. 19, comma 1-ter, e 25, legge n. 109/1994)

1. Le varianti in corso d'opera possono essere ammesse, sentito il progettista e il direttore dei  lavori, esclusivamente qualora ricorra uno dei seguenti motivi:

a) per esigenze derivanti da sopravvenute disposizioni legislative e regolamentari;   b) per cause impreviste e imprevedibili accertate nei modi stabiliti dal regolamento, o per  l'intervenuta possibilità di utilizzare materiali, componenti e tecnologie non esistenti al  momento della progettazione che possono determinare, senza aumento di costo, significativi  miglioramenti nella qualità dell'opera o di sue parti e sempre che non alterino l'impostazione  progettuale;   c) per la presenza di eventi inerenti alla natura e alla specificità dei beni sui quali si interviene  verificatisi in corso d'opera, o di rinvenimenti imprevisti o non prevedibili nella fase  progettuale;   d) nei casi previsti dall'articolo 1664, comma 2, del codice civile;   e) per il manifestarsi di errori o di omissioni del progetto esecutivo che pregiudicano, in tutto o  in parte, la realizzazione dell'opera ovvero la sua utilizzazione; in tal caso il responsabile del  procedimento ne dà immediatamente comunicazione all'Osservatorio e al progettista.

2. I titolari di incarichi di progettazione sono responsabili per i danni subiti dalle stazioni  appaltanti in conseguenza di errori o di omissioni della progettazione di cui al comma 1, lettera  e). Nel caso di appalti avente ad oggetto la progettazione esecutiva e l'esecuzione di lavori,  l'appaltatore risponde dei ritardi e degli oneri conseguenti alla necessità di introdurre varianti  in corso d'opera a causa di carenze del progetto esecutivo.

3. Non sono considerati varianti ai sensi del comma 1 gli interventi disposti dal direttore dei  lavori per risolvere aspetti di dettaglio, che siano contenuti entro un importo non superiore al  10 per cento per i lavori di recupero, ristrutturazione, manutenzione e restauro e al 5 per  cento per tutti gli altri lavori delle categorie di lavoro dell'appalto e che non comportino un  aumento dell'importo del contratto stipulato per la realizzazione dell'opera. Sono inoltre  ammesse, nell'esclusivo interesse dell'amministrazione, le varianti, in aumento o in  diminuzione, finalizzate al miglioramento dell'opera e alla sua funzionalità, sempreché non  comportino modifiche sostanziali e siano motivate da obiettive esigenze derivanti da  circostanze sopravvenute e imprevedibili al momento della stipula del contratto. L'importo in  aumento relativo a tali varianti non può superare il 5 per cento dell'importo originario del  contratto e deve trovare copertura nella somma stanziata per l'esecuzione dell'opera al netto  del 50 per cento dei ribassi d'asta conseguiti.  (comma così modificato dall'art. 4, comma 2, lettera n), legge n. 106 del 2011)

4. Ove le varianti di cui al comma 1, lettera e), eccedano il quinto dell'importo originario del  contratto, il soggetto aggiudicatore procede alla risoluzione del contratto e indice una nuova  gara alla quale è invitato l'aggiudicatario iniziale.



## Page 123


### Text on Page 123

5. La risoluzione del contratto, ai sensi del presente articolo, dà luogo al pagamento dei lavori  eseguiti, dei materiali utili e del 10 per cento dei lavori non eseguiti, fino a quattro quinti  dell'importo del contratto.

6. Ai fini del presente articolo si considerano errore o omissione di progettazione l'inadeguata  valutazione dello stato di fatto, la mancata od erronea identificazione della normativa tecnica  vincolante per la progettazione, il mancato rispetto dei requisiti funzionali ed economici  prestabiliti e risultanti da prova scritta, la violazione delle norme di diligenza nella  predisposizione degli elaborati progettuali.

Art. 133. Termini di adempimento, penali, adeguamenti dei prezzi   (art. 26, legge n. 109/1994)

1. In caso di ritardo nella emissione dei certificati di pagamento o dei titoli di spesa relativi agli  acconti e alla rata di saldo rispetto alle condizioni e ai termini stabiliti dal contratto, che non  devono comunque superare quelli fissati dal regolamento di cui all'articolo 5, spettano  all'esecutore dei lavori gli interessi, legali e moratori, questi ultimi nella misura accertata  annualmente con decreto del Ministro delle infrastrutture e dei trasporti, di concerto con il  Ministro dell'economia e delle finanze, ferma restando la sua facoltà, trascorsi i termini di cui  sopra o, nel caso in cui l'ammontare delle rate di acconto, per le quali non sia stato  tempestivamente emesso il certificato o il titolo di spesa, raggiunga il quarto dell'importo netto  contrattuale, di agire ai sensi dell'articolo 1460 del codice civile, ovvero, previa costituzione in  mora dell'amministrazione aggiudicatrice e trascorsi sessanta giorni dalla data della  costituzione stessa, di promuovere il giudizio arbitrale per la dichiarazione di risoluzione del  contratto.   (comma così modificato dall'art. 2, comma 1, lettera dd), d.lgs. n. 113 del 2007)

1-bis. Fermi i vigenti divieti di anticipazione del prezzo, il bando di gara può individuare i  materiali da costruzione per i quali i contratti, nei limiti delle risorse disponibili e imputabili  all'acquisto dei materiali, prevedono le modalità e i tempi di pagamento degli stessi, ferma  restando l'applicazione dei prezzi contrattuali ovvero dei prezzi elementari desunti dagli stessi,  previa presentazione da parte dell'esecutore di fattura o altro documento comprovanti il loro  acquisto nella tipologia e quantità necessarie per l'esecuzione del contratto e la loro  destinazione allo specifico contratto, previa accettazione dei materiali da parte del direttore dei  lavori, a condizione comunque che il responsabile del procedimento abbia accertato l'effettivo  inizio dei lavori e che l'esecuzione degli stessi proceda conformemente al cronoprogramma. Per  tali materiali non si applicano le disposizioni di cui al comma 3, nonché ai commi da 4 a 7 per  variazioni in aumento. Il pagamento dei materiali da costruzione è subordinato alla  costituzione di garanzia fideiussoria bancaria o assicurativa di importo pari al pagamento  maggiorato del tasso di interesse legale applicato al periodo necessario al recupero del  pagamento stesso secondo il cronoprogramma dei lavori. La garanzia è immediatamente  escussa dal committente in caso di inadempimento dell'affidatario dei lavori, ovvero in caso di  interruzione dei lavori o non completamento dell'opera per cause non imputabili al  committente. L'importo della garanzia è gradualmente ed automaticamente ridotto nel corso  dei lavori, in rapporto al progressivo recupero del pagamento da parte delle stazioni appaltanti.  Da tale norma non devono derivare nuovi o maggiori oneri per la finanza pubblica.  (comma introdotto dall'art. 2, comma 1, lettera gg), d.lgs. n. 152 del 2008)

2. Per i lavori pubblici affidati dalle stazioni appaltanti non si può procedere alla revisione dei  prezzi e non si applica il comma 1 dell'articolo 1664 del codice civile.

3. Per i lavori di cui al comma 2 si applica il prezzo chiuso, consistente nel prezzo dei lavori al  netto del ribasso d'asta, aumentato di una percentuale da applicarsi, nel caso in cui la  differenza tra il tasso di inflazione reale e il tasso di inflazione programmato nell'anno  precedente sia superiore al 2 per cento, all'importo dei lavori ancora da eseguire per ogni anno  intero previsto per l'ultimazione dei lavori stessi. Tale percentuale è fissata, con decreto del  Ministro delle infrastrutture da emanare entro il 31 marzo di ogni anno, nella misura eccedente



## Page 124


### Text on Page 124

la predetta percentuale del 2 per cento.   (comma così modificato dall'art. 2, comma 1, lettera gg), d.lgs. n. 152 del 2008)

3-bis. A pena di decadenza, l’appaltatore presenta alla stazione appaltante l’istanza di  applicazione del prezzo chiuso, ai sensi del comma 3, entro sessanta giorni dalla data di  pubblicazione nella Gazzetta Ufficiale della Repubblica Italiana del decreto ministeriale di cui al  medesimo comma 3.  (comma introdotto dall'art. 2, comma 1, lettera gg), d.lgs. n. 152 del 2008)

4. In deroga a quanto previsto dal comma 2, qualora il prezzo di singoli materiali da  costruzione, per effetto di circostanze eccezionali, subisca variazioni in aumento o in  diminuzione, superiori al 10 per cento rispetto al prezzo rilevato dal Ministero delle  infrastrutture nell'anno di presentazione dell'offerta con il decreto di cui al comma 6, si fa  luogo a compensazioni, in aumento o in diminuzione, per la metà della percentuale eccedente  il 10 per cento e nel limite delle risorse di cui al comma 7.  (comma così sostituito dall'art. 4, comma 2, lettera o), legge n. 106 del 2011)

5. La compensazione è determinata applicando la metà della percentuale di variazione che  eccede il 10 per cento al prezzo dei singoli materiali da costruzione impiegati nelle lavorazioni  contabilizzate nell'anno solare precedente al decreto di cui al comma 6 nelle quantità accertate  dal direttore dei lavori.  (comma così sostituito dall'art. 4, comma 2, lettera o), legge n. 106 del 2011)

6. Il Ministero delle infrastrutture, entro il 31 marzo di ogni anno, rileva con proprio decreto le  variazioni percentuali annuali dei singoli prezzi dei materiali da costruzione più significativi.   (comma così modificato dall'art. 2, comma 1, lettera gg), d.lgs. n. 152 del 2008)

6-bis. A pena di decadenza, l’appaltatore presenta alla stazione appaltante l’istanza di  compensazione, ai sensi del comma 4, entro sessanta giorni dalla data di pubblicazione nella  Gazzetta Ufficiale della Repubblica Italiana del decreto ministeriale di cui al comma 6.  (comma introdotto dall'art. 2, comma 1, lettera gg), d.lgs. n. 152 del 2008)

7. Per le finalità di cui al comma 4 si possono utilizzare le somme appositamente accantonate  per imprevisti, senza nuovi o maggiori oneri per la finanza pubblica, nel quadro economico di  ogni intervento, in misura non inferiore all'1 per cento del totale dell'importo dei lavori, fatte  salve le somme relative agli impegni contrattuali già assunti, nonché le eventuali ulteriori  somme a disposizione della stazione appaltante per lo stesso intervento nei limiti della relativa  autorizzazione di spesa. Possono altresì essere utilizzate le somme derivanti da ribassi d'asta,  qualora non ne sia prevista una diversa destinazione sulla base delle norme vigenti, nonché le  somme disponibili relative ad altri interventi ultimati di competenza dei soggetti aggiudicatori  nei limiti della residua spesa autorizzata; l'utilizzo di tali somme deve essere autorizzato dal  CIPE, qualora gli interventi siano stati finanziati dal CIPE stesso.

8. Le stazioni appaltanti provvedono ad aggiornare annualmente i propri prezzari, con  particolare riferimento alle voci di elenco correlate a quei prodotti destinati alle costruzioni, che  siano stati soggetti a significative variazioni di prezzo legate a particolari condizioni di mercato.  I prezzari cessano di avere validità il 31 dicembre di ogni anno e possono essere  transitoriamente utilizzati fino al 30 giugno dell'anno successivo per i progetti a base di gara la  cui approvazione sia intervenuta entro tale data. In caso di inadempienza da parte dei predetti  soggetti, i prezzari possono essere aggiornati dalle competenti articolazioni territoriali del  Ministero delle infrastrutture di concerto con le regioni interessate.

9. I progettisti e gli esecutori di lavori pubblici sono soggetti a penali per il ritardato  adempimento dei loro obblighi contrattuali. L'entità delle penali e le modalità di versamento  sono disciplinate dal regolamento.



## Page 125


### Text on Page 125

Art. 134. Recesso   (art. 122, d.P.R. n. 554/1999; art. 345, legge n. 2248/1865, all. F)

1. La stazione appaltante ha il diritto di recedere in qualunque tempo dal contratto previo il  pagamento dei lavori eseguiti e del valore dei materiali utili esistenti in cantiere, oltre al  decimo dell'importo delle opere non eseguite.

2. Il decimo dell'importo delle opere non eseguite è calcolato sulla differenza tra l'importo dei  quattro quinti del prezzo posto a base di gara, depurato del ribasso d'asta, e l'ammontare  netto dei lavori eseguiti.

3. L'esercizio del diritto di recesso è preceduto da formale comunicazione all'appaltatore da  darsi con un preavviso non inferiore a venti giorni, decorsi i quali la stazione appaltante prende  in consegna i lavori ed effettua il collaudo definitivo.

4. I materiali il cui valore è riconosciuto dalla stazione appaltante a norma del comma 1 sono  soltanto quelli già accettati dal direttore dei lavori prima della comunicazione del preavviso di  cui al comma 3.

5. La stazione appaltante può trattenere le opere provvisionali e gli impianti che non siano in  tutto o in parte asportabili ove li ritenga ancora utilizzabili. In tal caso essa corrisponde  all'appaltatore, per il valore delle opere e degli impianti non ammortizzato nel corso dei lavori  eseguiti, un compenso da determinare nella minor somma fra il costo di costruzione e il valore  delle opere e degli impianti al momento dello scioglimento del contratto.

6. L'appaltatore deve rimuovere dai magazzini e dai cantieri i materiali non accettati dal  direttore dei lavori e deve mettere i predetti magazzini e cantieri a disposizione della stazione  appaltante nel termine stabilito; in caso contrario lo sgombero è effettuato d'ufficio e a sue  spese.

Art. 135. Risoluzione del contratto per reati accertati e per decadenza  dell'attestazione di qualificazione  (rubrica così modificata dall'art. 3, comma 1, lettera i), d.lgs. n.113 del 2007)  (art. 118, d.P.R. n. 554/1999)

1. Fermo quanto previsto da altre disposizioni di legge, qualora nei confronti dell'appaltatore  sia intervenuta l'emanazione di un provvedimento definitivo che dispone l'applicazione di una o  più misure di prevenzione di cui all'articolo 3, della legge 27 dicembre 1956, n. 1423 ed agli  articoli 2 e seguenti della legge 31 maggio 1965, n. 575 (ora art. 6 e art. 67 del decreto  legislativo n. 159 del 2011 - n.d.r.), ovvero sia intervenuta sentenza di condanna passata in  giudicato per i delitti previsti dall’articolo 51, commi 3-bis e 3-quater, del codice di procedura  penale, dagli articoli 314, primo comma, 316, 316-bis, 317, 318, 319, 319-ter, 319-quater e  320 del codice penale, nonché per reati di usura, riciclaggio nonché per frodi nei riguardi della  stazione appaltante, di subappaltatori, di fornitori, di lavoratori o di altri soggetti comunque  interessati ai lavori, nonché per violazione degli obblighi attinenti alla sicurezza sul lavoro, il  responsabile del procedimento propone alla stazione appaltante, in relazione allo stato dei  lavori e alle eventuali conseguenze nei riguardi delle finalità dell'intervento, di procedere alla  risoluzione del contratto.   (comma così modificato dall'art. 1, comma 1, lettera p), e dall'art. 3, comma 1, lettera i),  d.lgs. n. 113 del 2007, poi dall'art. 5, comma 1, legge n. 3 del 2012, poi dall'art. 1, comma 58,  legge n. 190 del 2012)

1-bis. Qualora nei confronti dell'appaltatore sia intervenuta la decadenza dell'attestazione di  qualificazione, per aver prodotto falsa documentazione o dichiarazioni mendaci, risultante dal  casellario informatico, la stazione appaltante procede alla risoluzione del contratto.  (comma aggiunto dall'art. 3, comma 1, lettera i), d.lgs. n. 113 del 2007, poi così modificato  dall'art. 2, comma 1, lettera hh), d.lgs. n. 152 del 2008)



## Page 126


### Text on Page 126

2. Nel caso di risoluzione, l'appaltatore ha diritto soltanto al pagamento dei lavori regolarmente  eseguiti, decurtato degli oneri aggiuntivi derivanti dallo scioglimento del contratto.

Art. 136. Risoluzione del contratto per grave inadempimento grave irregolarità e  grave ritardo   (art. 119, d.P.R. n. 554/1999; artt. 340, 341 legge n. 2248/1865)

1. Quando il direttore dei lavori accerta che comportamenti dell'appaltatore concretano grave  inadempimento alle obbligazioni di contratto tale da compromettere la buona riuscita dei  lavori, invia al responsabile del procedimento una relazione particolareggiata, corredata dei  documenti necessari, indicando la stima dei lavori eseguiti regolarmente e che devono essere  accreditati all'appaltatore.

2. Su indicazione del responsabile del procedimento il direttore dei lavori formula la  contestazione degli addebiti all'appaltatore, assegnando un termine non inferiore a quindici  giorni per la presentazione delle proprie controdeduzioni al responsabile del procedimento.

3. Acquisite e valutate negativamente le predette controdeduzioni, ovvero scaduto il termine  senza che l'appaltatore abbia risposto, la stazione appaltante su proposta del responsabile del  procedimento dispone la risoluzione del contratto.

4. Qualora, al fuori dei precedenti casi, l'esecuzione dei lavori ritardi per negligenza  dell'appaltatore rispetto alle previsioni del programma, il direttore dei lavori gli assegna un  termine, che, salvo i casi d'urgenza, non può essere inferiore a dieci giorni, per compiere i  lavori in ritardo, e dà inoltre le prescrizioni ritenute necessarie. Il termine decorre dal giorno di  ricevimento della comunicazione.

5. Scaduto il termine assegnato, il direttore dei lavori verifica, in contraddittorio con  l'appaltatore, o, in sua mancanza, con la assistenza di due testimoni, gli effetti dell'intimazione  impartita, e ne compila processo verbale da trasmettere al responsabile del procedimento.

6. Sulla base del processo verbale, qualora l'inadempimento permanga, la stazione appaltante,  su proposta del responsabile del procedimento, delibera la risoluzione del contratto.

Art. 137. Inadempimento di contratti di cottimo  (art. 120, d.P.R. n. 554/1999; art. 340, legge n. 2248/1865, all. F)

1. Per i contratti relativi a cottimo, in caso di inadempimento dell'appaltatore la risoluzione è  dichiarata per iscritto dal responsabile del procedimento, previa ingiunzione del direttore dei  lavori, salvi i diritti e le facoltà riservate dal contratto alla stazione appaltante.

Art. 138. Provvedimenti in seguito alla risoluzione del contratto  (art. 121, d.P.R. n. 554/1999; art. 340, legge n. 2248/1865, all. F)

1. Il responsabile del procedimento, nel comunicare all'appaltatore la determinazione di  risoluzione del contratto, dispone, con preavviso di venti giorni, che il direttore dei lavori curi la  redazione dello stato di consistenza dei lavori già eseguiti, l'inventario di materiali, macchine e  mezzi d'opera e la relativa presa in consegna.

2. Qualora sia stato nominato l'organo di collaudo, lo stesso procede a redigere, acquisito lo  stato di consistenza, un verbale di accertamento tecnico e contabile con le modalità indicate  dal regolamento. Con il verbale è accertata la corrispondenza tra quanto eseguito fino alla  risoluzione del contratto e ammesso in contabilità e quanto previsto nel progetto approvato  nonché nelle eventuali perizie di variante; è altresì accertata la presenza di eventuali opere,  riportate nello stato di consistenza, ma non previste nel progetto approvato nonché nelle  eventuali perizie di variante.



## Page 127


### Text on Page 127

3. In sede di liquidazione finale dei lavori dell'appalto risolto, è determinato l'onere da porre a  carico dell'appaltatore inadempiente in relazione alla maggiore spesa sostenuta per affidare ad  altra impresa i lavori, ove la stazione appaltante non si sia avvalsa della facoltà prevista  dall'articolo 140, comma 1.

Art. 139. Obblighi in caso di risoluzione del contratto   (art. 5, comma 12, decreto-legge n. 35/2005)

1. Nei casi di risoluzione del contratto di appalto disposta dalla stazione appaltante ai sensi  degli articoli 135, 136, 137, 138, l'appaltatore deve provvedere al ripiegamento dei cantieri già  allestiti e allo sgombero delle aree di lavoro e relative pertinenze nel termine a tale fine  assegnato dalla stessa stazione appaltante; in caso di mancato rispetto del termine assegnato,  la stazione appaltante provvede d'ufficio addebitando all'appaltatore i relativi oneri e spese. La  stazione appaltante, in alternativa all'esecuzione di eventuali provvedimenti giurisdizionali  cautelari, possessori o d'urgenza comunque denominati che inibiscano o ritardino il  ripiegamento dei cantieri o lo sgombero delle aree di lavoro e relative pertinenze, può  depositare cauzione in conto vincolato a favore dell'appaltatore o prestare fideiussione  bancaria o polizza assicurativa con le modalità di cui all'articolo 113, comma 2, pari all'uno per  cento del valore del contratto. Resta fermo il diritto dell'appaltatore di agire per il risarcimento  dei danni.

Art. 140. Procedure di affidamento in caso di fallimento dell'esecutore o risoluzione  del contratto.  (rubrica così modificata dall'art. 4, comma 2, lettera p), legge n. 106 del 2011)  (art. 5, commi 12-bis, ter, quater, quinquies decreto-legge n. 35/2005, conv. in legge n.  80/2005)

1. Le stazioni appaltanti, in caso di fallimento dell'appaltatore o di liquidazione coatta e  concordato preventivo dello stesso o di risoluzione del contratto ai sensi degli articoli 135 e  136 o di recesso dal contratto ai sensi dell'articolo 11, comma 3 del d.P.R. 3 giugno 1998, n.  252, potranno interpellare progressivamente i soggetti che hanno partecipato all'originaria  procedura di gara, risultanti dalla relativa graduatoria, al fine di stipulare un nuovo contratto  per l'affidamento del completamento dei lavori. Si procede all'interpello a partire dal soggetto  che ha formulato la prima migliore offerta, fino al quinto migliore offerente, escluso l'originario  aggiudicatario.   (comma così modificato all'art. 1, comma 1, lettera dd), d.lgs. n. 152 del 2008 poi dall'art. 4,  comma 2, lettera p), legge n. 106 del 2011, poi dall'art. 4, comma 6, legge n. 214 del 2011)

2. L'affidamento avviene alle medesime condizioni già proposte dall'originario aggiudicatario in  sede in offerta.  (comma così sostituito dall'art. 1, comma 1, lettera dd), d.lgs. n. 152 del 2008)

3. (comma soppresso dall'art. 1, comma 1, lettera dd), d.lgs. n. 152 del 2008)

4. (comma soppresso dall'art. 1, comma 1, lettera dd), d.lgs. n. 152 del 2008)

Art. 141. Collaudo dei lavori pubblici   (art. 28, legge n. 109/1994)

1. Il regolamento definisce le norme concernenti il termine entro il quale deve essere  effettuato il collaudo finale, che deve avere luogo non oltre sei mesi dall'ultimazione dei lavori,  salvi i casi, individuati dal regolamento, di particolare complessità dell'opera da collaudare, in  cui il termine può essere elevato sino ad un anno. Il medesimo regolamento definisce altresì i  requisiti professionali dei collaudatori secondo le caratteristiche dei lavori, la misura del  compenso ad essi spettante, nonché le modalità di effettuazione del collaudo e di redazione del  certificato di collaudo ovvero, nei casi previsti, del certificato di regolare esecuzione.



## Page 128


### Text on Page 128

2. Il regolamento definisce altresì il divieto di affidare i collaudi a magistrati ordinari,  amministrativi e contabili.

3. Per tutti i lavori oggetto del codice è redatto un certificato di collaudo secondo le modalità  previste dal regolamento. Il certificato di collaudo ha carattere provvisorio e assume carattere  definitivo decorsi due anni dall'emissione del medesimo. Decorso tale termine, il collaudo si  intende tacitamente approvato ancorché l'atto formale di approvazione non sia intervenuto  entro due mesi dalla scadenza del medesimo termine. Nel caso di lavori di importo sino a  500.000 euro il certificato di collaudo è sostituito da quello di regolare esecuzione; per i lavori  di importo superiore, ma non eccedente il milione di euro, è in facoltà del soggetto appaltante  di sostituire il certificato di collaudo con quello di regolare esecuzione. Il certificato di regolare  esecuzione è comunque emesso non oltre tre mesi dalla data di ultimazione dei lavori.

4. Per le operazioni di collaudo, le stazioni appaltanti nominano da uno a tre tecnici di elevata e  specifica qualificazione con riferimento al tipo di lavori, alla loro complessità e all'importo degli  stessi. Possono fare parte delle commissioni di collaudo, limitatamente ad un solo componente,  i funzionari amministrativi che abbiano prestato servizio per almeno cinque anni in uffici  pubblici.   (comma così modificato all'art. 2, comma 1, lettera ii), d.lgs. n. 152 del 2008)

5. Il collaudatore o i componenti della commissione di collaudo non devono avere svolto alcuna  funzione nelle attività autorizzative, di controllo, di progettazione, di direzione, di vigilanza e di  esecuzione dei lavori sottoposti al collaudo. Essi non devono avere avuto nell'ultimo triennio  rapporti di lavoro o di consulenza con il soggetto che ha eseguito i lavori. Il collaudatore o i  componenti della commissione di collaudo non possono inoltre fare parte di organismi che  abbiano funzioni di vigilanza, di controllo o giurisdizionali.

6. Il regolamento prescrive per quali lavori di particolare complessità tecnica o di grande  rilevanza economica il collaudo è effettuato sulla base di apposite certificazioni di qualità  dell'opera e dei materiali.

7. Fermo quanto previsto dal comma 3, è obbligatorio il collaudo in corso d'opera nei seguenti  casi:

a) quando la direzione dei lavori sia effettuata ai sensi dell'articolo 130, comma 2, lettere b) e  c);  b) in caso di opere di particolare complessità;  c) in caso di affidamento dei lavori in concessione;  d) in altri casi individuati nel regolamento.

8. Nei casi di affidamento dei lavori in concessione, il responsabile del procedimento esercita  anche le funzioni di vigilanza in tutte le fasi di realizzazione dei lavori, verificando il rispetto  della convenzione.

9. Il pagamento della rata di saldo, disposto previa garanzia fideiussoria, deve essere  effettuato non oltre il novantesimo giorno dall'emissione del certificato di collaudo provvisorio  ovvero del certificato di regolare esecuzione e non costituisce presunzione di accettazione  dell'opera, ai sensi dell'articolo 1666, comma 2, del codice civile.   (termine ridotto al trentesimo giorno o, al massimo, al sessantesimo giorno, dall'art. 4, comma  2, del d.lgs. n. 231 del 2002, come modificato dal d.lgs. n. 192 del 2012)

10. Salvo quanto disposto dall'articolo 1669 del codice civile, l'appaltatore risponde per la  difformità e i vizi dell'opera, ancorché riconoscibili, purché denunciati dal soggetto appaltante  prima che il certificato di collaudo assuma carattere definitivo.

10-bis. Resta fermo quanto previsto dalla legge n. 717 del 1949.  (comma aggiunto dall'art. 2, comma 1, lettera ee), d.lgs. n. 113 del 2007)



## Page 129


### Text on Page 129

Capo II - Concessioni di lavori pubblici

Sezione I - Disposizioni generali

Art. 142. Ambito di applicazione e disciplina applicabile  (artt. 56, 57, 62, 63, dir. 2004/18; art. 2, legge n. 109/1994)

1. Il presente capo disciplina le concessioni di lavori pubblici e gli appalti di lavori affidati dai  concessionari di lavori pubblici.  (comma così modificato dall'art. 2, comma 1, lettera ff), d.lgs. n. 113 del 2007)

2. Sono escluse dal campo di applicazione del presente codice, le concessioni affidate nelle  circostanze previste dagli articoli 17, 18, 22, 31. Ad esse si applica l'articolo 27.

3. Alle concessioni di lavori pubblici, nonché agli appalti di lavori pubblici affidati dai  concessionari che sono amministrazioni aggiudicatrici, si applicano, salvo che non siano  derogate nel presente capo, le disposizioni del presente codice.

4. I concessionari di lavori pubblici che non sono amministrazioni aggiudicatrici, per gli appalti  di lavori affidati a terzi sono tenuti all'osservanza della sezione IV del presente capo. Si  applicano, in tale ipotesi, in quanto compatibili, le disposizioni della parte I, parte IV, parte V,  nonché le norme della parte II, titolo I e titolo II, in tema di pubblicità dei bandi, termini delle  procedure, requisiti generali e qualificazione degli operatori economici, subappalto,  progettazione, collaudo, piani di sicurezza, che non siano specificamente derogate dalla  sezione IV del presente capo.   (comma così modificato dall'art. 2, comma 1, lettera ff), d.lgs. n. 113 del 2007)

Art. 143. Caratteristiche delle concessioni di lavori pubblici  (art. 19, commi 2, 2-bis, 2-ter, 2-quater, legge n. 109/1994; art. 87, comma 2, d.P.R. n.  554/1999).

1. Le concessioni di lavori pubblici hanno, di regola, ad oggetto la progettazione definitiva, la  progettazione esecutiva e l'esecuzione di opere pubbliche o di pubblica utilità, e di lavori ad  essi strutturalmente e direttamente collegati, nonché la loro gestione funzionale ed economica  eventualmente estesa, anche in via anticipata, ad opere o parti di opere in tutto o in parte già  realizzate e direttamente connesse a quelle oggetto della concessione e da ricomprendere nella  stessa.   (comma così modificato dall'art. 42, comma 2, lettera b), legge n. 214 del 2011)

2. Qualora la stazione appaltante disponga del progetto definitivo ed esecutivo, ovvero del  progetto definitivo, l'oggetto della concessione, quanto alle prestazioni progettuali, può essere  circoscritto al completamento della progettazione, ovvero alla revisione della medesima, da  parte del concessionario.

3. La controprestazione a favore del concessionario consiste, di regola, unicamente nel diritto  di gestire funzionalmente e di sfruttare economicamente tutti i lavori realizzati.

4. Tuttavia, il soggetto concedente stabilisce in sede di gara anche un prezzo nonché,  eventualmente, la gestione funzionale ed economica, anche anticipata, di opere o parti di  opere già realizzate, qualora al concessionario venga imposto di praticare nei confronti degli  utenti prezzi inferiori a quelli corrispondenti alla remunerazione degli investimenti e alla  somma del costo del servizio e dell'ordinario utile di impresa, ovvero qualora sia necessario  assicurare al concessionario il perseguimento dell'equilibrio economico-finanziario degli  investimenti e della connessa gestione in relazione alla qualità del servizio da prestare. Nella  determinazione del prezzo si tiene conto della eventuale prestazione di beni e servizi da parte  del concessionario allo stesso soggetto aggiudicatore, relativamente all'opera concessa,



## Page 130


### Text on Page 130

secondo le previsioni del bando di gara.   (comma così modificato dall'art. 42, comma 2, lettera c), legge n. 214 del 2011)

5. Le amministrazioni aggiudicatrici, previa analisi di convenienza economica, possono  prevedere nel piano economico finanziario e nella convenzione, a titolo di prezzo, la cessione in  proprietà o in diritto di godimento di beni immobili nella loro disponibilità o allo scopo  espropriati la cui utilizzazione ovvero valorizzazione sia necessaria all’equilibrio economico- finanziario della concessione. Le modalità di utilizzazione ovvero di valorizzazione dei beni  immobili sono definite dall’amministrazione aggiudicatrice unitamente all’approvazione ai sensi  dell’articolo 97 del progetto posto a base di gara, e costituiscono uno dei presupposti che  determinano l’equilibrio economico-finanziario della concessione. Nel caso di gara indetta ai  sensi dell’articolo 153, le predette modalità di utilizzazione ovvero di valorizzazione sono  definite dall’amministrazione aggiudicatrice nell’ambito dello studio di fattibilità. All'atto della  consegna dei lavori il soggetto concedente dichiara di disporre di tutte le autorizzazioni,  licenze, abilitazioni, nulla osta, permessi o altri atti di consenso comunque denominati previsti  dalla normativa vigente e che detti atti sono legittimi, efficaci e validi.  (comma così sostituito dall'art. 50, comma 1, lettera 0a), num. 1, legge n. 27 del 2012, poi  così modificato dall'art. 19, comma 1, lettera a), legge n. 98 del 2013)

6. La concessione ha di regola durata non superiore a trenta anni.

7. L'offerta e il contratto devono contenere il piano economico-finanziario di copertura degli  investimenti e della connessa gestione per tutto l'arco temporale prescelto e devono prevedere  la specificazione del valore residuo al netto degli ammortamenti annuali, nonché l'eventuale  valore residuo dell'investimento non ammortizzato al termine della concessione, anche  prevedendo un corrispettivo per tale valore residuo. Le offerte devono dare conto del  preliminare coinvolgimento di uno o più istituti finanziatori nel progetto.  (comma così modificato dall'art. 1, comma 1, lettera q), d.lgs. n. 113 del 2007, poi dall'art. 50,  comma 1, lettera 0a), num. 2, legge n. 27 del 2012)

8. La stazione appaltante, al fine di assicurare il perseguimento dell'equilibrio economico- finanziario degli investimenti del concessionario, può stabilire che la concessione abbia una  durata superiore a trenta anni, tenendo conto del rendimento della concessione, della  percentuale del prezzo di cui ai commi 4 e 5 rispetto all'importo totale dei lavori, e dei rischi  connessi alle modifiche delle condizioni di mercato. I presupposti e le condizioni di base che  determinano l'equilibrio economico-finanziario degli investimenti e della connessa gestione, da  richiamare nelle premesse del contratto, ne costituiscono parte integrante. Le variazioni  apportate dalla stazione appaltante a detti presupposti o condizioni di base, nonché le norme  legislative e regolamentari che stabiliscano nuovi meccanismi tariffari o che comunque incidono  sull'equilibrio del piano economico finanziario, previa verifica del CIPE sentito il Nucleo di  consulenza per l’attuazione delle linee guida per la regolazione dei servizi di pubblica utilità  (NARS), comportano la sua necessaria revisione, da attuare mediante rideterminazione delle  nuove condizioni di equilibrio, anche tramite la proroga del termine di scadenza delle  concessioni. In mancanza della predetta revisione il concessionario può recedere dal contratto.  Nel caso in cui le variazioni apportate o le nuove condizioni introdotte risultino più favorevoli  delle precedenti per il concessionario, la revisione del piano dovrà essere effettuata a favore  del concedente. Al fine di assicurare il rientro del capitale investito e l'equilibrio economico- finanziario del Piano Economico Finanziario, per le nuove concessioni di importo superiore ad  un miliardo di euro, la durata può essere stabilita fino a cinquanta anni.  (comma così sostituito dall'art. 42, comma 4, legge n. 214 del 2011, poi così modificato  dall'art. 19, comma 1, lettera a), legge n. 98 del 2013)

8-bis. Ai fini della applicazione delle disposizioni di cui al comma 8 del presente articolo, la  convenzione definisce i presupposti e le condizioni di base del piano economico-finanziario le  cui variazioni non imputabili al concessionario, qualora determinino una modifica dell'equilibrio  del piano, comportano la sua revisione. La convenzione contiene inoltre una definizione di  equilibrio economico finanziario che fa riferimento ad indicatori di redditività e di capacità di  rimborso del debito, nonché la procedura di verifica e la cadenza temporale degli adempimenti



## Page 131


### Text on Page 131

connessi.  (comma introdotto dall'art. 19, comma 1, lettera a), legge n. 98 del 2013)

9. Le amministrazioni aggiudicatrici possono affidare in concessione opere destinate alla  utilizzazione diretta della pubblica amministrazione, in quanto funzionali alla gestione di servizi  pubblici, a condizione che resti a carico del concessionario l'alea economico-finanziaria della  gestione dell'opera.

10. Il concessionario partecipa alla conferenza di servizi finalizzata all'esame e all'approvazione  dei progetti di loro competenza, senza diritto di voto. Resta ferma l'applicazione dell'articolo  14-quinquies della legge 7 agosto 1990, n. 241, e successive modificazioni.

Sezione II - Affidamento delle concessioni di lavori pubblici

Art. 144. Procedure di affidamento e pubblicazione del bando relativo alle  concessioni di lavori pubblici   (art. 58, dir. 2004/18; art. 20, legge n. 109/1994; art. 84, d.P.R. n. 554/1999).

1. Le stazioni appaltanti affidano le concessioni di lavori pubblici con procedura aperta o  ristretta, utilizzando il criterio selettivo dell'offerta economicamente più vantaggiosa.

2. Quale che sia la procedura prescelta, le stazioni appaltanti pubblicano un bando in cui  rendono nota l'intenzione di affidare la concessione.

3. I bandi relativi alle concessioni di lavori pubblici contengono gli elementi indicati nel  presente codice, le informazioni di cui all'allegato IX B e ogni altra informazione ritenuta utile,  secondo il formato dei modelli di formulari adottati dalla Commissione in conformità alla  procedura di cui all'articolo 77, paragrafo 2, direttiva 2004/18.

3-bis. I bandi e i relativi allegati, ivi compresi, a seconda dei casi, lo schema di contratto e il  piano economico-finanziario, sono definiti in modo da assicurare adeguati livelli di bancabilità  dell'opera. Per le concessioni da affidarsi con la procedura ristretta, nel bando può essere  previsto che l'amministrazione aggiudicatrice possa indire, prima della scadenza del termine di  presentazione delle offerte, una consultazione preliminare con gli operatori economici invitati a  presentare le offerte, al fine di verificare l'insussistenza di criticità del progetto posto a base di  gara sotto il profilo della finanziabilità, e possa provvedere, a seguito della consultazione, ad  adeguare gli atti di gara aggiornando il termine di presentazione delle offerte, che non può  essere inferiore a trenta giorni decorrenti dalla relativa comunicazione agli interessati. Non può  essere oggetto di consultazione l'importo delle misure di defiscalizzazione di cui all'articolo 18  della legge 12 novembre 2011, n. 183, e all'articolo 33 del decreto-legge 18 ottobre 2012, n.  179, convertito, con modificazioni, dalla legge 17 dicembre 2012, n. 221, nonché l'importo dei  contributi pubblici, ove previsti.  (comma introdotto dall'art. 50, comma 1, lettera a), legge n. 27 del 2012, poi così modificato  dall'art. 19, comma 1, lettera b), legge n. 98 del 2013)

3-ter. Il bando può prevedere che l'offerta sia corredata dalla dichiarazione sottoscritta da uno  o più istituti finanziatori di manifestazione di interesse a finanziare l'operazione, anche in  considerazione dei contenuti dello schema di contratto e del piano economico-finanziario.  (comma introdotto dall'art. 19, comma 1, lettera b), legge n. 98 del 2013)

3-quater. L'amministrazione aggiudicatrice prevede nel bando di gara che il contratto di  concessione stabilisca la risoluzione del rapporto in caso di mancata sottoscrizione del  contratto di finanziamento o in mancanza della sottoscrizione o del collocamento delle  obbligazioni di progetto di cui all'articolo 157, entro un congruo termine fissato dal bando  medesimo, comunque non superiore a ventiquattro mesi, decorrente dalla data di  approvazione del progetto definitivo. Resta salva la facoltà del concessionario di reperire la  liquidità necessaria alla realizzazione dell' investimento attraverso altre forme di finanziamento



## Page 132


### Text on Page 132

previste dalla normativa vigente, purché sottoscritte entro lo stesso termine. Nel caso di  risoluzione del rapporto ai sensi del primo periodo, il concessionario non avrà diritto ad alcun  rimborso delle spese sostenute, ivi incluse quelle relative alla progettazione definitiva. Il bando  di gara può altresì prevedere che in caso di parziale finanziamento del progetto e comunque  per uno stralcio tecnicamente ed economicamente funzionale, il contratto di concessione  rimanga valido limitatamente alla parte che regola la realizzazione e gestione del medesimo  stralcio funzionale.  (comma introdotto dall'art. 19, comma 1, lettera b), legge n. 98 del 2013)

4. Alla pubblicità dei bandi si applica l'articolo 66 ovvero l'articolo 122.  (comma così modificato dall'art. 2, comma 1, lettera gg), d.lgs. n. 113 del 2007)

Art. 145. Termini per la presentazione delle candidature e delle offerte  (art. 59, dir. 2004/18; art. 84, comma 2, d.P.R. n. 554/1999)

1. Ai termini per la presentazione delle candidature e delle offerte si applica l'articolo 70, con  esclusione del comma 9 e del comma 11. Il termine per la presentazione della domanda di  partecipazione non può, in ogni caso, essere inferiore a cinquantadue giorni dalla data di  spedizione del bando, salva l'applicazione dell'articolo 70, comma 8.

1-bis. Qualora il valore delle concessioni sia inferiore alla soglia fissata per i lavori pubblici  dall'articolo 28, comma 1, lettera c), calcolata con i criteri di cui all'articolo 29, si applica  l'articolo 122, comma 6.  (comma aggiunto dall'art. 2, comma 1, lettera hh), d.lgs. n. 113 del 2007)

Art. 146. Obblighi e facoltà del concessionario in relazione all'affidamento a terzi di  una parte dei lavori  (art. 60, dir. 2004/18; Art. 2, comma 3, legge n. 109/1994)

1. Fatto salvo quanto dispone l'articolo 147, la stazione appaltante può:

a) imporre al concessionario di lavori pubblici di affidare a terzi appalti corrispondenti ad una  percentuale non inferiore al 30% del valore globale dei lavori oggetto della concessione. Tale  aliquota minima deve figurare nel bando di gara e nel contratto di concessione. Il bando fa  salva la facoltà per i candidati di aumentare tale percentuale;   b) invitare i candidati a dichiarare nelle loro offerte la percentuale, ove sussista, del valore  globale dei lavori oggetto della concessione, che intendono appaltare a terzi.

Art. 147. Affidamento al concessionario di lavori complementari   (art. 61, dir. 2004/18; art. 2, comma 3, ultimo periodo, legge n. 109/1994)

1. Possono essere affidati al concessionario in via diretta, senza l'osservanza delle procedure  previste dal presente codice, i lavori complementari che non figurano nel progetto inizialmente  previsto della concessione né nel contratto iniziale e che sono divenuti necessari, a seguito di  una circostanza imprevista, per l'esecuzione dell'opera quale ivi descritta, a condizione che  l'affidamento avvenga a favore dell'operatore economico che esegue l'opera, nelle seguenti  ipotesi:

a) quando i lavori complementari non possono essere tecnicamente o economicamente  separati dall'appalto iniziale senza gravi inconvenienti per la stazione appaltante,   oppure   b) quando i lavori, quantunque separabili dall'esecuzione dell'appalto iniziale, sono  strettamente necessari al suo perfezionamento.

2. In ogni caso l'importo cumulato degli appalti aggiudicati per i lavori complementari non deve  superare il cinquanta per cento dell'importo dell'opera iniziale oggetto della concessione.



## Page 133


### Text on Page 133

Sezione III - Appalti di lavori affidati dai concessionari che sono amministrazioni  aggiudicatrici

Art. 148. Disposizioni applicabili agli appalti aggiudicati dai concessionari che sono  amministrazioni aggiudicatrici   (art. 62, dir. 2004/18; art. 2, legge n. 109/1994)

1. Il concessionario che è un'amministrazione aggiudicatrice è tenuto a rispettare le  disposizioni dettate dal presente codice per l'affidamento e l'esecuzione degli appalti pubblici di  lavori, in relazione ai lavori che sono eseguiti da terzi.

Sezione IV - Appalti di lavori affidati dai concessionari che non sono amministrazioni  aggiudicatrici

Art. 149. Disposizioni in materia di pubblicità applicabili agli appalti aggiudicati dai  concessionari che non sono amministrazioni aggiudicatrici.   (art. 63, dir. 2004/18; Art. 2, comma 3, legge n. 109/1994)

1. I concessionari che non sono amministrazioni aggiudicatrici, quando affidano appalti a terzi,  ai sensi dell'articolo 146, applicano le disposizioni in materia di pubblicità previste dall'articolo  66 ovvero dall'articolo 122.  (comma così sostituito dall'art. 2, comma 1, lettera ii), d.lgs. n. 113 del 2007)

2. Non è necessaria alcuna pubblicità se un appalto di lavori rientra in una delle ipotesi di cui  all'articolo 57.

3. Fermo quanto disposto dall'articolo 253, comma 25, non si considerano come terzi le  imprese che si sono raggruppate o consorziate per ottenere la concessione, né le imprese ad  esse collegate. Se il concessionario ha costituito una società di progetto, in conformità  all'articolo 156, non si considerano terzi i soci, alle condizioni di cui al comma 2 del citato  articolo 156.

4. Per «impresa collegata» si intende qualsiasi impresa su cui il concessionario può esercitare,  direttamente o indirettamente, un'influenza dominante o qualsiasi impresa che può esercitare  un'influenza dominante sul concessionario o che, come il concessionario, è soggetta  all'influenza dominante di un'altra impresa per motivi attinenti alla proprietà, alla  partecipazione finanziaria o alle norme che disciplinano l'impresa stessa.

5. L'influenza dominante è presunta quando un'impresa si trova, direttamente o  indirettamente, in una delle seguenti situazioni nei confronti di un'altra impresa:

a) detiene la maggioranza del capitale sottoscritto dell'impresa;   oppure  b) dispone della maggioranza dei voti connessi alle partecipazioni al capitale dell'impresa;   oppure   c) può designare più della metà dei membri dell'organo di amministrazione, di direzione o di  vigilanza dell'impresa.

6. L'elenco completo di tali imprese è unito alla candidatura per la concessione. In ogni caso  l'elenco è aggiornato in relazione alle modifiche intervenute nelle relazioni tra le imprese.

7. Le amministrazioni aggiudicatrici che affidano le concessioni vigilano sul rispetto, da parte  dei concessionari che non sono amministrazioni aggiudicatrici, delle disposizioni del presente  articolo.



## Page 134


### Text on Page 134

Art. 150. Pubblicazione del bando negli appalti aggiudicati dai concessionari che non  sono amministrazioni aggiudicatrici.   (art. 64, dir. 2004/18)

1. Nelle ipotesi di cui all'articolo 149, i concessionari che non sono amministrazioni  aggiudicatrici pubblicano un bando di gara, con le modalità dell'articolo 66 ovvero dell'articolo  122, comma 6.  (comma così modificato dall'art. 2, comma 1, lettera ll), d.lgs. n. 113 del 2007)

2. I bandi contengono gli elementi indicati nel presente codice, le informazioni di cui  all'allegato IX C e ogni altra informazione ritenuta utile dall'amministrazione aggiudicatrice,  secondo il formato dei modelli di formulari adottati dalla Commissione.

Art. 151. Termini per la ricezione delle candidature e per la ricezione delle offerte  negli appalti aggiudicati dai concessionari che non sono amministrazioni  aggiudicatrici.  (art. 65, dir. 2004/18)

1. Negli appalti di lavori affidati dai concessionari di lavori pubblici che non sono  amministrazioni aggiudicatrici, questi fissano un termine per la ricezione delle domande di  partecipazione non inferiore a trentasette giorni dalla data di spedizione del bando e un  termine per la ricezione delle offerte non inferiore a quaranta giorni dalla data della spedizione  del bando (nelle procedure aperte) ovvero dell'invito a presentare un'offerta (nelle procedure  ristrette).   (comma così modificato dall'art. 2, comma 1, lettera mm), d.lgs. n. 113 del 2007)

2. Fatto salvo il comma 1, sono applicabili i commi da 1 a 11 dell'articolo 70, in quanto  compatibili.

Capo III - Promotore finanziario, società di progetto e disciplina della locazione  finanziaria per i lavori e del contratto di disponibilità  (rubrica così modificata dall'art. 2, comma 1, lettera nn), d.lgs. n. 113 del 2007, poi dall'art.  44, comma 1, lettera c), legge n. 27 del 2012)

Art. 152. Disciplina comune applicabile

1. Alle procedure di affidamento di cui al presente capo si applicano le disposizioni:

- della parte I (principi e disposizioni comuni e contratti esclusi in tutto o in parte dall'ambito di  applicazione del codice);   - della parte II, titolo III, capo I (programmazione, direzione ed esecuzione dei lavori);   - della parte IV (contenzioso);  - della parte V (disposizioni di coordinamento, finali e transitorie).

2. Si applicano inoltre, in quanto non incompatibili con le previsioni del presente capo, le  disposizioni del titolo I (contratti di rilevanza comunitaria) ovvero del titolo II (contratti sotto  soglia comunitaria) della parte II (contratti pubblici relativi a lavori, servizi, forniture nei settori  ordinari), a seconda che l'importo dei lavori sia pari o superiore alla soglia di cui all'articolo 28,  ovvero inferiore.

3. Le disposizioni del presente capo si applicano, in quanto compatibili, anche ai servizi, con le  modalità fissate dal regolamento.

Art. 153. Finanza di progetto  (art. 37-bis, legge n. 109/1994)



## Page 135


### Text on Page 135

(articolo così sostituito dall'art. 1, comma 1, lettera ee), d.lgs. n. 152 del 2008, poi dall'art.  59-bis, legge n. 27 del 2012)

1. Per la realizzazione di lavori pubblici o di lavori di pubblica utilità, ivi inclusi quelli relativi alle  strutture dedicate alla nautica da diporto, inseriti nella programmazione triennale e nell’elenco  annuale di cui all’articolo 128, ovvero negli strumenti di programmazione formalmente  approvati dall’amministrazione aggiudicatrice sulla base della normativa vigente, ivi inclusi i  Piani dei porti, finanziabili in tutto o in parte con capitali privati, le amministrazioni  aggiudicatrici possono, in alternativa all’affidamento mediante concessione ai sensi dell’articolo  143, affidare una concessione ponendo a base di gara uno studio di fattibilità, mediante  pubblicazione di un bando finalizzato alla presentazione di offerte che contemplino l’utilizzo di  risorse totalmente o parzialmente a carico dei soggetti proponenti.

2. Il bando di gara è pubblicato con le modalità di cui all’articolo 66 ovvero di cui all’articolo  122, secondo l’importo dei lavori, ponendo a base di gara lo studio di fattibilità predisposto  dall’amministrazione aggiudicatrice o adottato ai sensi del comma 19.

2-bis. Lo studio di fattibilità da porre a base di gara è redatto dal personale delle  amministrazioni aggiudicatrici in possesso dei requisiti soggettivi necessari per la sua  predisposizione in funzione delle diverse professionalità coinvolte nell'approccio  multidisciplinare proprio dello studio di fattibilità. In caso di carenza in organico di personale  idoneamente qualificato, le amministrazioni aggiudicatrici possono affidare la redazione dello  studio di fattibilità a soggetti esterni, individuati con le procedure previste dal presente codice.  Gli oneri connessi all’affidamento di attività a soggetti esterni possono essere ricompresi nel  quadro economico del progetto.  (comma introdotto dall'articolo 3, comma 2, legge n. 134 del 2012)

3. Il bando, oltre al contenuto previsto dall’articolo 144, specifica:

a) che l’amministrazione aggiudicatrice ha la possibilità di richiedere al promotore prescelto, di  cui al comma 10, lettera b), di apportare al progetto preliminare, da questi presentato, le  modifiche eventualmente intervenute in fase di approvazione del progetto, anche al fine del  rilascio delle concessioni demaniali marittime, ove necessarie, e che in tal caso la concessione  è aggiudicata al promotore solo successivamente all’accettazione, da parte di quest’ultimo,  delle modifiche progettuali nonché del conseguente eventuale adeguamento del piano  economico-finanziario;  b) che, in caso di mancata accettazione da parte del promotore di apportare modifiche al  progetto preliminare, l’amministrazione ha facoltà di chiedere progressivamente ai concorrenti  successivi in graduatoria l’accettazione delle modifiche da apportare al progetto preliminare  presentato dal promotore alle stesse condizioni proposte al promotore e non accettate dallo  stesso.

4. Le amministrazioni aggiudicatrici valutano le offerte presentate con il criterio dell’offerta  economicamente più vantaggiosa di cui all’articolo 83.

5. Oltre a quanto previsto dall’articolo 83 per il caso delle concessioni, l’esame delle proposte è  esteso agli aspetti relativi alla qualità del progetto preliminare presentato, al valore economico  e finanziario del piano e al contenuto della bozza di convenzione. Per quanto concerne le  strutture dedicate alla nautica da diporto, l’esame e la valutazione delle proposte sono svolti  anche con riferimento alla maggiore idoneità dell’iniziativa prescelta a soddisfare in via  combinata gli interessi pubblici alla valorizzazione turistica ed economica dell’area interessata,  alla tutela del paesaggio e dell’ambiente e alla sicurezza della navigazione.

6. Il bando indica i criteri, secondo l’ordine di importanza loro attribuita, in base ai quali si  procede alla valutazione comparativa tra le diverse proposte. La pubblicazione del bando, nel  caso di strutture destinate alla nautica da diporto, esaurisce gli oneri di pubblicità previsti per il  rilascio della concessione demaniale marittima.



## Page 136


### Text on Page 136

7. Il disciplinare di gara, richiamato espressamente nel bando, indica, in particolare,  l’ubicazione e la descrizione dell’intervento da realizzare, la destinazione urbanistica, la  consistenza, le tipologie del servizio da gestire, in modo da consentire che le proposte siano  presentate secondo presupposti omogenei.

8. Alla procedura sono ammessi solo i soggetti in possesso dei requisiti previsti dal  regolamento per il concessionario anche associando o consorziando altri soggetti, fermi  restando i requisiti di cui all’articolo 38.

9. Le offerte devono contenere un progetto preliminare, una bozza di convenzione, un piano  economico-finanziario asseverato da un istituto di credito o da società di servizi costituite  dall’istituto di credito stesso ed iscritte nell’elenco generale degli intermediari finanziari, ai  sensi dell’articolo 106 del decreto legislativo 1° settembre 1993, n. 385, o da una società di  revisione ai sensi dell’articolo 1 della legge 23 novembre 1939, n. 1966, nonché la  specificazione delle caratteristiche del servizio e della gestione, e dare conto del preliminare  coinvolgimento di uno o più istituti finanziatori nel progetto; il regolamento detta indicazioni  per chiarire e agevolare le attività di asseverazione ai fini della valutazione degli elementi  economici e finanziari. Il piano economico-finanziario comprende l’importo delle spese  sostenute per la predisposizione delle offerte, comprensivo anche dei diritti sulle opere  dell’ingegno di cui all’articolo 2578 del codice civile. Tale importo non può superare il 2,5 per  cento del valore dell’investimento, come desumibile dallo studio di fattibilità posto a base di  gara. Nel caso di strutture destinate alla nautica da diporto, il progetto preliminare deve  definire le caratteristiche qualitative e funzionali dei lavori ed il quadro delle esigenze da  soddisfare e delle specifiche prestazioni da fornire, deve contenere uno studio con la  descrizione del progetto ed i dati necessari per individuare e valutare i principali effetti che il  progetto può avere sull’ambiente e deve essere integrato con le specifiche richieste nei decreti  del Ministero delle infrastrutture e dei trasporti 5 giugno 2009, nn. 10/09, 11/09 e 12/09 e  successive modificazioni.

10. L’amministrazione aggiudicatrice:

a) prende in esame le offerte che sono pervenute nei termini indicati nel bando;  b) redige una graduatoria e nomina promotore il soggetto che ha presentato la migliore  offerta; la nomina del promotore può aver luogo anche in presenza di una sola offerta;  c) pone in approvazione il progetto preliminare presentato dal promotore, con le modalità  indicate all’articolo 97, anche al fine del successivo rilascio della concessione demaniale  marittima, ove necessaria. In tale fase è onere del promotore procedere alle modifiche  progettuali necessarie ai fini dell’approvazione del progetto, nonché a tutti gli adempimenti di  legge anche ai fini della valutazione di impatto ambientale, senza che ciò comporti alcun  compenso aggiuntivo, né incremento delle spese sostenute per la predisposizione delle offerte  indicate nel piano finanziario;  d) quando il progetto non necessita di modifiche progettuali, procede direttamente alla stipula  della concessione;  e) qualora il promotore non accetti di modificare il progetto, ha facoltà di richiedere  progressivamente ai concorrenti successivi in graduatoria l’accettazione delle modifiche al  progetto presentato dal promotore alle stesse condizioni proposte al promotore e non accettate  dallo stesso.

11. La stipulazione del contratto di concessione può avvenire solamente a seguito della  conclusione, con esito positivo, della procedura di approvazione del progetto preliminare e  della accettazione delle modifiche progettuali da parte del promotore, ovvero del diverso  concorrente aggiudicatario. Il rilascio della concessione demaniale marittima, ove necessaria,  avviene sulla base del progetto definitivo, redatto in conformità al progetto preliminare  approvato.



## Page 137


### Text on Page 137

12. Nel caso in cui risulti aggiudicatario della concessione un soggetto diverso dal promotore,  quest’ultimo ha diritto al pagamento, a carico dell’aggiudicatario, dell’importo delle spese di cui  al comma 9, terzo periodo.

13. Le offerte sono corredate dalla garanzia di cui all’articolo 75 e da un’ulteriore cauzione  fissata dal bando in misura pari al 2,5 per cento del valore dell’investimento, come desumibile  dallo studio di fattibilità posto a base di gara. Il soggetto aggiudicatario è tenuto a prestare la  cauzione definitiva di cui all’articolo 113. Dalla data di inizio dell’esercizio del servizio, da parte  del concessionario è dovuta una cauzione a garanzia delle penali relative al mancato o inesatto  adempimento di tutti gli obblighi contrattuali relativi alla gestione dell’opera, da prestarsi nella  misura del 10 per cento del costo annuo operativo di esercizio e con le modalità di cui  all’articolo 113; la mancata presentazione di tale cauzione costituisce grave inadempimento  contrattuale.

14. Si applicano ove necessario le disposizioni di cui al d.P.R. 8 giugno 2001, n. 327, e  successive modificazioni.

15. Le amministrazioni aggiudicatrici, ferme restando le disposizioni relative al contenuto del  bando previste dal comma 3, primo periodo, possono, in alternativa a quanto prescritto dal  comma 3, lettere a) e b), procedere come segue:

a) pubblicare un bando precisando che la procedura non comporta l’aggiudicazione al  promotore prescelto, ma l’attribuzione allo stesso del diritto di essere preferito al migliore  offerente individuato con le modalità di cui alle successive lettere del presente comma, ove il  promotore prescelto intenda adeguare la propria offerta a quella ritenuta più vantaggiosa;  b) provvedere alla approvazione del progetto preliminare in conformità al comma 10, lettera  c);  c) bandire una nuova procedura selettiva, ponendo a base di gara il progetto preliminare  approvato e le condizioni economiche e contrattuali offerte dal promotore, con il criterio della  offerta economicamente più vantaggiosa;  d) ove non siano state presentate offerte valutate economicamente più vantaggiose rispetto a  quella del promotore, il contratto è aggiudicato a quest’ultimo;  e) ove siano state presentate una o più offerte valutate economicamente più vantaggiose di  quella del promotore posta a base di gara, quest’ultimo può, entro quarantacinque giorni dalla  comunicazione dell’amministrazione aggiudicatrice, adeguare la propria proposta a quella del  migliore offerente, aggiudicandosi il contratto. In questo caso l’amministrazione aggiudicatrice  rimborsa al migliore offerente, a spese del promotore, le spese sostenute per la partecipazione  alla gara, nella misura massima di cui al comma 9, terzo periodo;  f) ove il promotore non adegui nel termine indicato alla precedente lettera e) la propria  proposta a quella del miglior offerente individuato in gara, quest’ultimo è aggiudicatario del  contratto e l’amministrazione aggiudicatrice rimborsa al promotore, a spese dell’aggiudicatario,  le spese sostenute nella misura massima di cui al comma 9, terzo periodo. Qualora le  amministrazioni aggiudicatrici si avvalgano delle disposizioni del presente comma, non si  applicano il comma 10, lettere d) ed e), il comma 11 e il comma 12, ferma restando  l’applicazione degli altri commi che precedono.

16. In relazione a ciascun lavoro inserito nell’elenco annuale di cui al comma 1, per il quale le  amministrazioni aggiudicatrici non provvedano alla pubblicazione dei bandi entro sei mesi dalla  approvazione dello stesso elenco annuale, i soggetti in possesso dei requisiti di cui al comma 8  possono presentare, entro e non oltre quattro mesi dal decorso di detto termine, una proposta  avente il contenuto dell’offerta di cui al comma 9, garantita dalla cauzione di cui all’articolo 75  , corredata dalla documentazione dimostrativa del possesso dei requisiti soggettivi e  dell’impegno a prestare una cauzione nella misura dell’importo di cui al comma 9, terzo  periodo, nel caso di indizione di gara ai sensi delle lettere a), b) e c) del presente comma.  Entro sessanta giorni dalla scadenza del termine di quattro mesi di cui al periodo precedente,  le amministrazioni aggiudicatrici provvedono, anche nel caso in cui sia pervenuta una sola  proposta, a pubblicare un avviso con le modalità di cui all’articolo 66 ovvero di cui all’articolo  122, secondo l’importo dei lavori, contenente i criteri in base ai quali si procede alla



## Page 138


### Text on Page 138

valutazione delle proposte. Le eventuali proposte rielaborate e ripresentate alla luce dei  suddetti criteri e le nuove proposte sono presentate entro novanta giorni dalla pubblicazione di  detto avviso; le amministrazioni aggiudicatrici esaminano dette proposte, unitamente alle  proposte già presentate e non rielaborate, entro sei mesi dalla scadenza di detto termine. Le  amministrazioni aggiudicatrici, verificato preliminarmente il possesso dei requisiti, individuano  la proposta ritenuta di pubblico interesse procedendo poi in via alternativa a:

a) se il progetto preliminare necessita di modifiche, qualora ricorrano le condizioni di cui  all’articolo 58, comma 2, indire un dialogo competitivo ponendo a base di esso il progetto  preliminare e la proposta;  b) se il progetto preliminare non necessita di modifiche, previa approvazione del progetto  preliminare presentato dal promotore, bandire una concessione ai sensi dell’articolo 143,  ponendo lo stesso progetto a base di gara ed invitando alla gara il promotore;  c) se il progetto preliminare non necessita di modifiche, previa approvazione del progetto  preliminare presentato dal promotore, procedere ai sensi del comma 15, lettere c), d), e) ed  f), ponendo lo stesso progetto a base di gara e invitando alla gara il promotore.

17. Se il soggetto che ha presentato la proposta prescelta ai sensi del comma 16 non partecipa  alle gare di cui alle lettere a), b) e c) del comma 16, l’amministrazione aggiudicatrice incamera  la garanzia di cui all’articolo 75. Nelle gare di cui al comma 16, lettere a), b) e c), si applica il  comma 13.

18. Il promotore che non risulti aggiudicatario nella procedura di cui al comma 16, lettera a),  ha diritto al rimborso, con onere a carico dell’affidatario, delle spese sostenute nella misura  massima di cui al comma 9, terzo periodo. Al promotore che non risulti aggiudicatario nelle  procedure di cui al comma 16, lettere b) e c), si applica quanto previsto dal comma 15, lettere  e) ed f).

19. Gli operatori economici possono presentare alle amministrazioni aggiudicatrici proposte  relative alla realizzazione in concessione di lavori pubblici o di lavori di pubblica utilità, incluse  le strutture dedicate alla nautica da diporto, non presenti nella programmazione triennale di cui  all’articolo 128 ovvero negli strumenti di programmazione approvati dall’amministrazione  aggiudicatrice sulla base della normativa vigente. La proposta contiene un progetto  preliminare, una bozza di convenzione, il piano economico-finanziario asseverato da uno dei  soggetti di cui al comma 9, primo periodo, e la specificazione delle caratteristiche del servizio e  della gestione. Nel caso di strutture destinate alla nautica da diporto, il progetto preliminare  deve definire le caratteristiche qualitative e funzionali dei lavori ed il quadro delle esigenze da  soddisfare e delle specifiche prestazioni da fornire, deve contenere uno studio con la  descrizione del progetto ed i dati necessari per individuare e valutare i principali effetti che il  progetto può avere sull’ambiente e deve essere integrato con le specifiche richieste nei decreti  del Ministero delle infrastrutture e dei trasporti 5 giugno 2009, nn. 10/09, 11/09 e 12/09, e  successive modificazioni. Il piano economico-finanziario comprende l’importo delle spese  sostenute per la predisposizione della proposta, comprensivo anche dei diritti sulle opere  dell’ingegno di cui all’articolo 2578 del codice civile. La proposta è corredata dalle  autodichiarazioni relative al possesso dei requisiti di cui al comma 21, dalla cauzione di cui  all’articolo 75, e dall’impegno a prestare una cauzione nella misura dell’importo di cui al  comma 9, terzo periodo, nel caso di indizione di gara. L’amministrazione aggiudicatrice valuta,  entro tre mesi, il pubblico interesse della proposta. A tal fine l’amministrazione aggiudicatrice  può invitare il proponente ad apportare al progetto preliminare le modifiche necessarie per la  sua approvazione. Se il proponente non apporta le modifiche richieste, la proposta non può  essere valutata di pubblico interesse. Il progetto preliminare, eventualmente modificato, è  inserito nella programmazione triennale di cui all’articolo 128 ovvero negli strumenti di  programmazione approvati dall’amministrazione aggiudicatrice sulla base della normativa  vigente ed è posto in approvazione con le modalità indicate all’articolo 97; il proponente è  tenuto ad apportare le eventuali ulteriori modifiche chieste in sede di approvazione del  progetto; in difetto, il progetto si intende non approvato. Il progetto preliminare approvato è  posto a base di gara per l’affidamento di una concessione, alla quale è invitato il proponente,  che assume la denominazione di promotore. Nel bando l’amministrazione aggiudicatrice può



## Page 139


### Text on Page 139

chiedere ai concorrenti, compreso il promotore, la presentazione di eventuali varianti al  progetto. Nel bando è specificato che il promotore può esercitare il diritto di prelazione. I  concorrenti, compreso il promotore, devono essere in possesso dei requisiti di cui al comma 8,  e presentare un’offerta contenente una bozza di convenzione, il piano economico-finanziario  asseverato da uno dei soggetti di cui al comma 9, primo periodo, la specificazione delle  caratteristiche del servizio e della gestione, nonché le eventuali varianti al progetto  preliminare; si applicano i commi 4, 5, 6, 7 e 13. Se il promotore non risulta aggiudicatario,  può esercitare, entro quindici giorni dalla comunicazione dell’aggiudicazione definitiva, il diritto  di prelazione e divenire aggiudicatario se dichiara di impegnarsi ad adempiere alle obbligazioni  contrattuali alle medesime condizioni offerte dall’aggiudicatario. Se il promotore non risulta  aggiudicatario e non esercita la prelazione ha diritto al pagamento, a carico dell’aggiudicatario,  dell’importo delle spese per la predisposizione della proposta nei limiti indicati nel comma 9. Se  il promotore esercita la prelazione, l’originario aggiudicatario ha diritto al pagamento, a carico  del promotore, dell’importo delle spese per la predisposizione dell’offerta nei limiti di cui al  comma 9.

20. La proposta di cui al comma 19, primo periodo, può riguardare, in alternativa alla  concessione, la locazione finanziaria di cui all’articolo 160-bis.

21. Possono presentare le proposte di cui al comma 19, primo periodo, i soggetti in possesso  dei requisiti di cui al comma 8, nonché i soggetti dotati di idonei requisiti tecnici, organizzativi,  finanziari e gestionali, specificati dal regolamento, nonché i soggetti di cui agli articoli 34 e 90,  comma 2, lettera b), eventualmente associati o consorziati con enti finanziatori e con gestori di  servizi. La realizzazione di lavori pubblici o di pubblica utilità rientra tra i settori ammessi di cui  all’articolo 1, comma 1, lettera c-bis), del decreto legislativo 17 maggio 1999, n. 153. Le  camere di commercio, industria, artigianato e agricoltura, nell’ambito degli scopi di utilità  sociale e di promozione dello sviluppo economico dalle stesse perseguiti, possono aggregarsi  alla presentazione di proposte di realizzazione di lavori pubblici di cui al comma 1, ferma  restando la loro autonomia decisionale.

21-bis. Al fine di assicurare adeguati livelli di bancabilità e il coinvolgimento del sistema  bancario nell' operazione, si applicano in quanto compatibili le disposizioni contenute  all'articolo 144, commi 3-bis, 3-ter e 3-quater.  (comma introdotto dall'art. 19, comma 1, lettera c), legge n. 98 del 2013)

22. Limitatamente alle ipotesi di cui ai commi 16, 19 e 21, i soggetti che hanno presentato le  proposte possono recedere dalla composizione dei proponenti in ogni fase della procedura fino  alla pubblicazione del bando di gara purché tale recesso non faccia venir meno la presenza dei  requisiti per la qualificazione. In ogni caso, la mancanza dei requisiti in capo a singoli soggetti  comporta l’esclusione dei soggetti medesimi senza inficiare la validità della proposta, a  condizione che i restanti componenti posseggano i requisiti necessari per la qualificazione.

23. Ai sensi dell’articolo 4 del presente codice, per quanto attiene alle strutture dedicate alla  nautica da diporto, le regioni e le province autonome di Trento e di Bolzano adeguano la  propria normativa ai princìpi previsti dal presente articolo.

Art. 154. Valutazione della proposta   (articolo abrogato dall'art. 1, comma 1, lettera ff), d.lgs. n. 152 del 2008)

Art. 155. Indizione della gara  (articolo abrogato dall'art. 1, comma 1, lettera ff), d.lgs. n. 152 del 2008)

Art. 156. Società di progetto   (art. 37-quinquies, legge n. 109/1994)

1. Il bando di gara per l'affidamento di una concessione per la realizzazione e/o gestione di una  infrastruttura o di un nuovo servizio di pubblica utilità deve prevedere che l'aggiudicatario ha la



## Page 140


### Text on Page 140

facoltà, dopo l'aggiudicazione, di costituire una società di progetto in forma di società per  azioni o a responsabilità limitata, anche consortile. Il bando di gara indica l'ammontare minimo  del capitale sociale della società. In caso di concorrente costituito da più soggetti, nell'offerta è  indicata la quota di partecipazione al capitale sociale di ciascun soggetto. Le predette  disposizioni si applicano anche alla gara di cui all'articolo 153. La società così costituita diventa  la concessionaria subentrando nel rapporto di concessione all'aggiudicatario senza necessità di  approvazione o autorizzazione. Tale subentro non costituisce cessione di contratto. Il bando di  gara può, altresì, prevedere che la costituzione della società sia un obbligo dell'aggiudicatario.   (articolo così sostituito dall'art. 1, comma 1, lettera gg), d.lgs. n. 152 del 2008)

2. I lavori da eseguire e i servizi da prestare da parte delle società disciplinate dal comma 1 si  intendono realizzati e prestati in proprio anche nel caso siano affidati direttamente dalle  suddette società ai propri soci, sempre che essi siano in possesso dei requisiti stabiliti dalle  vigenti norme legislative e regolamentari. Restano ferme le disposizioni legislative,  regolamentari e contrattuali che prevedano obblighi di affidamento dei lavori o dei servizi a  soggetti terzi.

3. Per effetto del subentro di cui al comma 1, che non costituisce cessione del contratto, la  società di progetto diventa la concessionaria a titolo originario e sostituisce l'aggiudicatario in  tutti i rapporti con l'amministrazione concedente. Nel caso di versamento di un prezzo in corso  d'opera da parte della pubblica amministrazione, i soci della società restano solidalmente  responsabili con la società di progetto nei confronti dell'amministrazione per l'eventuale  rimborso del contributo percepito. In alternativa, la società di progetto può fornire alla pubblica  amministrazione garanzie bancarie e assicurative per la restituzione delle somme versate a  titolo di prezzo in corso d'opera, liberando in tal modo i soci. Le suddette garanzie cessano alla  data di emissione del certificato di collaudo dell'opera. Il contratto di concessione stabilisce le  modalità per l'eventuale cessione delle quote della società di progetto, fermo restando che i  soci che hanno concorso a formare i requisiti per la qualificazione sono tenuti a partecipare alla  società e a garantire, nei limiti di cui sopra, il buon adempimento degli obblighi del  concessionario sino alla data di emissione del certificato di collaudo dell'opera. L'ingresso nel  capitale sociale della società di progetto e lo smobilizzo delle partecipazioni da parte di banche  e altri investitori istituzionali che non abbiano concorso a formare i requisiti per la  qualificazione possono tuttavia avvenire in qualsiasi momento.

Art. 157. Emissione di obbligazioni da parte delle società di progetto  (art. 37-sexies, legge n. 109/1994)  (articolo così sostituito dall'art. 41, comma 1, legge n. 27 del 2012)

1. Al fine di realizzare una singola infrastruttura o un nuovo servizio di pubblica utilità, le  società di progetto di cui all’articolo 156 nonché le società titolari di un contratto di  partenariato pubblico privato ai sensi dell’articolo 3, comma 15-ter, possono emettere  obbligazioni e titoli di debito, anche in deroga ai limiti di cui agli articoli 2412 e 2483 del codice  civile, purché destinate alla sottoscrizione da parte degli investitori qualificati come definiti ai  sensi del regolamento di attuazione del decreto legislativo 24 febbraio 1998, n. 58; detti  obbligazioni e titoli di debito sono nominativi e non possono essere trasferiti a soggetti che non  siano investitori qualificati come sopra definiti. In relazione ai titoli emessi ai sensi del presente  articolo non si applicano gli articoli 2413 e da 2414-bis a 2420 del codice civile.

2. I titoli e la relativa documentazione di offerta devono riportare chiaramente ed evidenziare  distintamente un avvertimento circa l'elevato profilo di rischio associato all'operazione.

3. Le obbligazioni e titoli di debito, sino all'avvio della gestione dell'infrastruttura da parte del  concessionario, possono essere garantiti dal sistema finanziario, da fondazioni e da fondi  privati, secondo le modalità definite con decreto del ministro dell'Economia e delle finanze di  concerto con il ministro delle infrastrutture e dei trasporti.



## Page 141


### Text on Page 141

4. Le disposizioni di cui ai commi 1, 2 e 3 si applicano anche alle società operanti nella  gestione dei servizi di cui all'articolo 3-bis del decreto-legge 13 agosto 2011, n. 138,  convertito, con modificazioni, dalla legge 14 settembre 2011, n. 148, alle società titolari delle  autorizzazioni alla costruzione di infrastrutture di trasporto di gas e delle concessioni di  stoccaggio di cui agli articoli 9 e 11 del decreto legislativo 23 maggio 2000, n. 164, alle società  titolari delle autorizzazioni alla costruzione di infrastrutture facenti parte del Piano di sviluppo  della rete di trasmissione nazionale dell’energia elettrica, alle società titolari delle  autorizzazioni per la realizzazione di reti di comunicazione elettronica di cui al decreto  legislativo 1° agosto 2003, n. 259, e alle società titolari delle licenze individuali per  l'installazione e la fornitura di reti di telecomunicazioni pubbliche di cui all'articolo 6 del d.P.R.  19 settembre 1997, n. 318, come modificato dal d.P.R. 1° agosto 2002, n. 211, nonché a  quelle titolari delle autorizzazioni di cui all'articolo 46 de1 decreto-legge 1º ottobre 2007, n.  159, convertito, con modificazioni, dalla legge 29 novembre 2007, n. 222. Per le finalità  relative al presente comma, il decreto di cui al comma 3 è adottato di concerto con il Ministro  dello sviluppo economico.  (comma così modificato dall'art. 33, commi 3-bis e 4-bis, legge n. 221 del 2012)

Art. 158. Risoluzione   (art. 37-septies, legge n. 109/1994)

1. Qualora il rapporto di concessione sia risolto per inadempimento del soggetto concedente  ovvero quest'ultimo revochi la concessione per motivi di pubblico interesse, sono rimborsati al  concessionario:

a) il valore delle opere realizzate più gli oneri accessori, al netto degli ammortamenti, ovvero,  nel caso in cui l'opera non abbia ancora superato la fase di collaudo, i costi effettivamente  sostenuti dal concessionario;  b) le penali e gli altri costi sostenuti o da sostenere in conseguenza della risoluzione;   c) un indennizzo, a titolo di risarcimento del mancato guadagno, pari al 10 per cento del valore  delle opere ancora da eseguire ovvero della parte del servizio ancora da gestire valutata sulla  base del piano economico-finanziario.

2. Le somme di cui al comma 1 sono destinate prioritariamente al soddisfacimento dei crediti  dei finanziatori del concessionario e dei titolari di titoli emessi ai sensi dell’articolo 157,  limitatamente alle obbligazioni emesse successivamente alla data di entrata in vigore della  presente disposizione e sono indisponibili da parte di quest'ultimo fino al completo  soddisfacimento di detti crediti.   (articolo così sostituito dall'art. 41, comma 2, legge n. 27 del 2012)

3. L'efficacia della revoca della concessione è sottoposta alla condizione del pagamento da  parte del concedente di tutte le somme previste dai commi precedenti.

Art. 159. Subentro  (art. 37-octies, legge n. 109/1994)

1. In tutti i casi di risoluzione di un rapporto concessorio per motivi attribuibili al soggetto  concessionario, gli enti finanziatori del progetto potranno impedire la risoluzione designando  una società che subentri nella concessione al posto del concessionario e che verrà accettata dal  concedente a condizione che:   (comma così modificato dall'art. 2, comma 1, lettera ll), d.lgs. n. 152 del 2008)

a) la società designata dai finanziatori abbia caratteristiche tecniche e finanziarie  sostanzialmente corrispondenti a quelle previste nel bando di gara o negli atti in forza dei quali  la concessione è stata affidata, avendo comunque riguardo alla situazione concreta del  progetto ed allo stato di avanzamento dello stesso alla data del subentro;  (lettera così modificata dall'art. 50, comma 1, lettera b), legge n. 27 del 2012)  b) l'inadempimento del concessionario che avrebbe causato la risoluzione cessi entro i novanta



## Page 142


### Text on Page 142

giorni successivi alla scadenza del termine di cui al comma 1-bis.  (lettera così sostituita dall'art. 2, comma 1, lettera ll), d.lgs. n. 152 del 2008)

1-bis. La designazione di cui al comma 1 deve intervenire entro il termine individuato nel  contratto o, in mancanza, assegnato dall’amministrazione aggiudicatrice nella comunicazione  scritta agli enti finanziatori della intenzione di risolvere il contratto.  (comma aggiunto dall'art. 2, comma 1, lettera ll), d.lgs. n. 152 del 2008)

2. Con decreto del Ministro delle infrastrutture, sono fissati i criteri e le modalità di attuazione  delle previsioni di cui al comma 1.

2-bis. Il presente articolo si applica alle società di progetto costituite per qualsiasi contratto di  partenariato pubblico privato di cui all’articolo 3, comma 15-ter.  (comma aggiunto dall'art. 2, comma 1, lettera ll), d.lgs. n. 152 del 2008)

Art. 160. Privilegio sui crediti   (art. 37-nonies, legge n. 109/1994)

1. I crediti dei soggetti che finanziano la realizzazione di lavori pubblici, di opere di interesse  pubblico o la gestione di pubblici servizi hanno privilegio generale, ai sensi degli articoli 2745 e  seguenti del codice civile, sui beni mobili del concessionario e delle società di progetto che  siano concessionarie o affidatarie di contratto di partenariato pubblico privato o contraenti  generali ai sensi dell'articolo 176.   (comma così sostituito dall'art. 2, comma 1, lettera mm), d.lgs. n. 152 del 2008)

2. Il privilegio, a pena di nullità, deve risultare da atto scritto. Nell'atto devono essere  esattamente descritti i finanziatori originari dei crediti, il debitore, l'ammontare in linea capitale  del finanziamento o della linea di credito, nonché gli elementi che costituiscono il  finanziamento.

3. L'opponibilità ai terzi del privilegio sui beni è subordinata alla trascrizione, nel registro  indicato dall'articolo 1524, comma 2, del codice civile, dell'atto dal quale il privilegio risulta.  Della costituzione del privilegio è dato avviso mediante pubblicazione nel foglio annunzi legali;  dall'avviso devono risultare gli estremi della avvenuta trascrizione. La trascrizione e la  pubblicazione devono essere effettuate presso i competenti uffici del luogo ove ha sede  l'impresa finanziata.

4. Fermo restando quanto previsto dall'articolo 1153 del codice civile, il privilegio può essere  esercitato anche nei confronti dei terzi che abbiano acquistato diritti sui beni che sono oggetto  dello stesso dopo la trascrizione prevista dal comma 3. Nell'ipotesi in cui non sia possibile far  valere il privilegio nei confronti del terzo acquirente, il privilegio si trasferisce sul corrispettivo.

Art. 160-bis. Locazione finanziaria di opere pubbliche o di pubblica utilità  (articolo introdotto dall'art. 2, comma 1, lettera pp), d.lgs. n. 113 del 2007)

1. Per la realizzazione, l'acquisizione ed il completamento di opere pubbliche o di pubblica  utilità i committenti tenuti all'applicazione del presente codice possono avvalersi anche del  contratto di locazione finanziaria, che costituisce appalto pubblico di lavori, salvo che questi  ultimi abbiano un carattere meramente accessorio rispetto all'oggetto principale del contratto  medesimo.  (comma così modificato dall'art. 2, comma 1, lettera nn), d.lgs. n. 152 del 2008)

2. Nei casi di cui al comma 1, il bando, ferme le altre indicazioni previste dal presente codice,  determina i requisiti soggettivi, funzionali, economici, tecnico-realizzativi ed organizzativi di  partecipazione, le caratteristiche tecniche ed estetiche dell'opera, i costi, i tempi e le garanzie  dell'operazione, nonché i parametri di valutazione tecnica ed economico-finanziaria dell'offerta  economicamente più vantaggiosa.



## Page 143


### Text on Page 143

3. L'offerente di cui al comma 2 può essere anche una associazione temporanea costituita dal  soggetto finanziatore e dal soggetto realizzatore, responsabili, ciascuno, in relazione alla  specifica obbligazione assunta, ovvero un contraente generale. In caso di fallimento,  inadempimento o sopravvenienza di qualsiasi causa impeditiva all'adempimento  dell'obbligazione da parte di uno dei due soggetti costituenti l'associazione temporanea di  imprese, l'altro può sostituirlo, con l'assenso del committente, con altro soggetto avente  medesimi requisiti e caratteristiche.

4. L'adempimento degli impegni della stazione appaltante resta in ogni caso condizionato al  positivo controllo della realizzazione ed alla eventuale gestione funzionale dell'opera secondo le  modalità previste.

4-bis. Il soggetto finanziatore, autorizzato ai sensi del decreto legislativo 1° settembre 1993,  n. 385, e successive modificazioni, deve dimostrare alla stazione appaltante che dispone, se  del caso avvalendosi delle capacità di altri soggetti, anche in associazione temporanea con un  soggetto realizzatore, dei mezzi necessari ad eseguire l’appalto. Nel caso in cui l’offerente sia  un contraente generale, di cui all’articolo 162, comma 1, lettera g), esso può partecipare anche  ad affidamenti relativi alla realizzazione, all’acquisizione ed al completamento di opere  pubbliche o di pubblica utilità non disciplinati dalla parte II, titolo III, capo IV, se in possesso  dei requisiti determinati dal bando o avvalendosi delle capacità di altri soggetti.   (comma aggiunto dall'art. 2, comma 1, lettera nn), d.lgs. n. 152 del 2008)

4-ter. La stazione appaltante pone a base di gara un progetto di livello almeno preliminare.  L’aggiudicatario provvede alla predisposizione dei successivi livelli progettuali ed all’esecuzione  dell’opera.   (comma aggiunto dall'art. 2, comma 1, lettera nn), d.lgs. n. 152 del 2008)

4-quater. L’opera oggetto del contratto di locazione finanziaria può seguire il regime di opera  pubblica ai fini urbanistici, edilizi ed espropriativi; l’opera può essere realizzata su area nella  disponibilità dell’aggiudicatario.  (comma aggiunto dall'art. 2, comma 1, lettera nn), d.lgs. n. 152 del 2008)

Art. 160-ter. Contratto di disponibilità  (articolo introdotto dall'art. 44,comma 1, lettera d), legge n. 27 del 2012)

1. L’affidatario del contratto di disponibilità è retribuito con i seguenti corrispettivi, soggetti ad  adeguamento monetario secondo le previsioni del contratto:

a) un canone di disponibilità, da versare soltanto in corrispondenza alla effettiva disponibilità  dell’opera; il canone è proporzionalmente ridotto o annullato nei periodi di ridotta o nulla  disponibilità della stessa per manutenzione, vizi o qualsiasi motivo non rientrante tra i rischi a  carico dell’amministrazione aggiudicatrice ai sensi del comma 3;  b) l’eventuale riconoscimento di un contributo in corso d’opera, comunque non superiore al  cinquanta per cento del costo di costruzione dell’opera, in caso di trasferimento della proprietà  dell’opera all’amministrazione aggiudicatrice;  c) un eventuale prezzo di trasferimento, parametrato, in relazione ai canoni già versati e  all’eventuale contributo in corso d’opera di cui alla precedente lettera b), al valore di mercato  residuo dell’opera, da corrispondere, al termine del contratto, in caso di trasferimento della  proprietà dell’opera all’amministrazione aggiudicatrice.

2. L’affidatario assume il rischio della costruzione e della gestione tecnica dell’opera per il  periodo di messa a disposizione dell’amministrazione aggiudicatrice. Il contratto determina le  modalità di ripartizione dei rischi tra le parti, che possono comportare variazioni dei  corrispettivi dovuti per gli eventi incidenti sul progetto, sulla realizzazione o sulla gestione  tecnica dell’opera, derivanti dal sopravvenire di norme o provvedimenti cogenti di pubbliche  autorità. Salvo diversa determinazione contrattuale e fermo restando quanto previsto dal  comma 5, i rischi sulla costruzione e gestione tecnica dell’opera derivanti da mancato o



## Page 144


### Text on Page 144

ritardato rilascio di autorizzazioni, pareri, nulla osta e ogni altro atto di natura amministrativa  sono a carico del soggetto aggiudicatore.  (comma così modificato dall'art. 4-bis, comma 1, lettera a), legge n. 134 del 2012)

3. Il bando di gara è pubblicato con le modalità di cui all’articolo 66 ovvero di cui all’articolo  122, secondo l’importo del contratto, ponendo a base di gara un capitolato prestazionale,  predisposto dall’amministrazione aggiudicatrice, che indica, in dettaglio, le caratteristiche  tecniche e funzionali che deve assicurare l’opera costruita e le modalità per determinare la  riduzione del canone di disponibilità, nei limiti di cui al comma 6. Le offerte devono contenere  un progetto preliminare rispondente alle caratteristiche indicate nel capitolato prestazionale e  sono corredate dalla garanzia di cui all’articolo 75; il soggetto aggiudicatario è tenuto a  prestare la cauzione definitiva di cui all’articolo 113. Dalla data di inizio della messa a  disposizione da parte dell’affidatario è dovuta una cauzione a garanzia delle penali relative al  mancato o inesatto adempimento di tutti gli obblighi contrattuali relativi alla messa a  disposizione dell’opera, da prestarsi nella misura del dieci per cento del costo annuo operativo  di esercizio e con le modalità di cui all’articolo 113; la mancata presentazione di tale cauzione  costituisce grave inadempimento contrattuale. L’amministrazione aggiudicatrice valuta le  offerte presentate con il criterio dell’offerta economicamente più vantaggiosa di cui all’articolo  83. Il bando indica i criteri, secondo l’ordine di importanza loro attribuita, in base ai quali si  procede alla valutazione comparativa tra le diverse offerte. Gli oneri connessi agli eventuali  espropri sono considerati nel quadro economico degli investimenti e finanziati nell'ambito del  contratto di disponibilità.

4. Al contratto di disponibilità si applicano le disposizioni previste dal presente codice in  materia di requisiti generali di partecipazione alle procedure di affidamento e di qualificazione  degli operatori economici.

5. Il progetto definitivo, il progetto esecutivo e le eventuali varianti in corso d’opera sono  redatti a cura dell’affidatario; l’affidatario ha la facoltà di introdurre le eventuali varianti  finalizzate ad una maggiore economicità di costruzione o gestione, nel rispetto del capitolato  prestazionale e delle norme e provvedimenti di pubbliche autorità vigenti e sopravvenuti; il  progetto definitivo, il progetto esecutivo e le varianti in corso d’opera sono ad ogni effetto  approvati dall’affidatario, previa comunicazione all’amministrazione aggiudicatrice e, ove  prescritto, alle terze autorità competenti. Il rischio della mancata o ritardata approvazione da  parte di terze autorità competenti della progettazione e delle eventuali varianti è a carico  dell’affidatario. L’amministrazione aggiudicatrice può attribuire all’affidatario il ruolo di autorità  espropriante ai sensi del testo unico di cui al d.P.R. 8 giugno 2001, n. 327.  (comma così modificato dall'art. 4-bis, comma 1, lettera b), legge n. 134 del 2012)

6. L’attività di collaudo, posta in capo alla stazione appaltante, verifica la realizzazione  dell’opera al fine di accertare il puntuale rispetto del capitolato prestazionale e delle norme e  disposizioni cogenti e può proporre all’amministrazione aggiudicatrice, a questi soli fini,  modificazioni, varianti e rifacimento di lavori eseguiti ovvero, sempre che siano assicurate le  caratteristiche funzionali essenziali, la riduzione del canone di disponibilità. Il contratto  individua, anche a salvaguardia degli enti finanziatori, il limite di riduzione del canone di  disponibilità superato il quale il contratto è risolto. L’adempimento degli impegni  dell’amministrazione aggiudicatrice resta in ogni caso condizionato al positivo controllo della  realizzazione dell’opera ed alla messa a disposizione della stessa secondo le modalità previste  dal contratto di disponibilità.

7. Le disposizioni del presente articolo si applicano anche alle infrastrutture di cui alla parte II,  titolo III, capo IV. In tal caso l’approvazione dei progetti avviene secondo le procedure previste  agli articoli 165 e seguenti.

Capo IV - Lavori relativi a infrastrutture strategiche e insediamenti produttivi

Sezione I - Infrastrutture e insediamenti produttivi



## Page 145


### Text on Page 145

Art. 161. Oggetto e disciplina comune applicabile   (art. 1, commi da 1 a 6, d.lgs. n. 190/2002)

1. Il presente capo regola la progettazione, l'approvazione dei progetti e la realizzazione delle  infrastrutture strategiche di preminente interesse nazionale, nonché l'approvazione secondo  quanto previsto dall'articolo 179 dei progetti degli insediamenti produttivi strategici e delle  infrastrutture strategiche private di preminente interesse nazionale, individuati a mezzo del  programma di cui al comma 1 dell'articolo 1 della legge 21 dicembre 2001, n. 443. Nell'ambito  del programma predetto sono, altresì, individuate, con intese generali quadro tra il Governo e  ogni singola regione o provincia autonoma, le opere per le quali l'interesse regionale è  concorrente con il preminente interesse nazionale. Per tali opere le regioni o province  autonome partecipano, con le modalità indicate nelle stesse intese, alle attività di  progettazione, affidamento dei lavori e monitoraggio, in accordo alle normative vigenti e alle  eventuali leggi regionali allo scopo emanate. Rimangono salve le competenze delle province  autonome di Trento e Bolzano previste dallo statuto speciale e relative norme di attuazione.

1-bis. Nell'ambito del programma di cui al comma 1, il Documento di finanza pubblica  individua, su proposta del Ministro delle infrastrutture e dei trasporti, l'elenco delle  infrastrutture da ritenersi prioritarie sulla base dei seguenti criteri generali:  (comma così sostituito dall'art. 41, comma 1, legge n. 214 del 2011)

a) coerenza con l'integrazione con le reti europee e territoriali;  b) stato di avanzamento dell'iter procedurale;  c) possibilità di prevalente finanziamento con capitale privato.

1-ter. Per le infrastrutture individuate nell'elenco di cui al comma 1-bis sono indicate:  (comma così sostituito dall'art. 41, comma 1, legge n. 214 del 2011)

a) le opere da realizzare;  b) il cronoprogramma di attuazione;  c) le fonti di finanziamento della spesa pubblica;  d) la quantificazione delle risorse da finanziare con capitale privato.

1-quater. Al fine di favorire il contenimento dei tempi necessari per il reperimento delle risorse  relative al finanziamento delle opere di cui al presente capo e per la loro realizzazione, per  ciascuna infrastruttura i soggetti aggiudicatori presentano al Ministero lo studio di fattibilità,  redatto secondo modelli definiti dal Cipe e comunque conformemente alla normativa vigente. Il  Ministero, entro sessanta giorni dalla comunicazione, anche avvalendosi del supporto dell’Unità  tecnica di finanza di progetto di cui all’articolo 7 della legge 17 maggio 1999, n. 144 e, nel  caso, sentito il soggetto di cui all’articolo 163, comma 4, lettera b), verifica l’adeguatezza dello  studio di fattibilità, anche in ordine ai profili di bancabilità dell’opera; qualora siano necessarie  integrazioni allo stesso, il termine è prorogato di trenta giorni. A questo fine la procedura di  Valutazione Ambientale Strategica, e la Valutazione di Impatto Ambientale, sono coordinate  con i tempi sopra indicati.   (comma introdotto dall'art. 41, comma 1, legge n. 214 del 2011)

2. L'approvazione dei progetti delle infrastrutture e insediamenti di cui al comma 1 avviene  d'intesa tra lo Stato e le regioni nell'ambito del CIPE allargato ai presidenti delle regioni e  province autonome interessate, secondo le previsioni della legge 21 dicembre 2001, n. 443, e  dei successivi articoli del presente capo.

3. Le procedure di aggiudicazione delle infrastrutture di cui al comma 1 sono regolate dalle  disposizioni del presente capo.

4. Le amministrazioni aggiudicatrici statali e i loro concessionari applicano, per le proprie  attività contrattuali e organizzative, relative alla realizzazione delle infrastrutture di cui al  comma 1, le norme del presente capo.



## Page 146


### Text on Page 146

5. Le regioni, le province, i comuni, le città metropolitane, gli enti pubblici dagli stessi  dipendenti e i loro concessionari applicano, per le proprie attività rientranti in materie oggetto  di legislazione concorrente, relative alla realizzazione delle infrastrutture di cui al comma 1, le  norme del presente capo fino alla entrata in vigore di una diversa norma regionale, da  emanarsi nel rispetto dei principi fondamentali della legge 21 dicembre 2001, n. 443. Sono  fatte salve le competenze dei comuni, delle città metropolitane, delle province e delle regioni in  materia di progettazione, approvazione e realizzazione delle infrastrutture e insediamenti  produttivi diversi da quelli di cui al comma 1.

6. Salvo quanto previsto dalla legge 21 dicembre 2001, n. 443 e dal presente capo, ai contratti  alle opere di cui all'articolo 162, comma 1, si applicano, in quanto non derogate dalla disciplina  ivi dettata, le disposizioni:

- della parte I (principi e disposizioni comuni e contratti esclusi in tutto o in parte dall'ambito di  applicazione del codice);   - della parte II, titolo I (contratti di rilevanza comunitaria);  - della parte II, titolo III, capo I (programmazione, direzione ed esecuzione dei lavori);   - della parte II, titolo III, capo II (concessione di lavori pubblici);   - della parte II, titolo III, capo III (promotore finanziario e società di progetto);   - della parte IV (contenzioso);  - della parte V (disposizioni di coordinamento, finali e transitorie).

6-bis. Per consentire il monitoraggio finanziario delle opere di cui al presente capo con il  ricorso al SIOPE (Sistema informativo delle operazioni degli enti pubblici), tutti i soggetti  responsabili di dette opere, anche diversi dalle pubbliche amministrazioni come definite  secondo i criteri di contabilità nazionale SEC 95, dovranno procedere per i loro pagamenti in  base alle procedure previste per il SIOPE e dovranno provvedere a far riportare anche il CUP  (Codice unico di progetto) sui mandati informatici utilizzati per il pagamento dei fornitori.  (comma introdotto dall'art. 2, comma 1, lettera rr), d.lgs. n. 113 del 2007)

Art. 162. Definizioni rilevanti per le infrastrutture strategiche e gli insediamenti  produttivi   (art. 1, comma 7, d.lgs. n. 190/2002; Art. 2, d.lgs. n. 189/2005)

1. Salve le definizioni di cui all'articolo 3, ai fini di cui al presente capo:

a) programma è il programma delle infrastrutture e degli insediamenti produttivi strategici di  preminente interesse nazionale, di cui all'articolo 1 della legge 21 dicembre 2001, n. 443;   b) Ministero è il Ministero delle infrastrutture;   c) infrastrutture e insediamenti produttivi sono le infrastrutture e insediamenti produttivi  inseriti nel programma;   d) opere per le quali l'interesse regionale concorre con il preminente interesse nazionale sono  le infrastrutture, individuate nel programma di cui all'articolo 161 comma 1, non aventi  carattere interregionale o internazionale, per le quali sia prevista, nelle intese generali quadro  di cui al citato articolo 161, comma 1, una particolare partecipazione delle regioni o province  autonome alle procedure attuative. Hanno carattere interregionale o internazionale le opere da  realizzare sul territorio di più regioni o Stati, ovvero collegate funzionalmente ad una rete  interregionale o internazionale;  e) fondi, indica le risorse finanziarie - integrative dei finanziamenti pubblici, anche comunitari e  privati allo scopo stimati disponibili - che la legge finanziaria annualmente destina alle attività  di progettazione, istruttoria e realizzazione delle infrastrutture inserite nel programma;   f) CIPE è il Comitato interministeriale per la programmazione economica, integrato con i  presidenti delle regioni e province autonome di volta in volta interessate dalle singole  infrastrutture e insediamenti produttivi;   g) affidamento a contraente generale è il contratto di cui all'articolo 3, comma 7, con il quale  viene affidata la progettazione e realizzazione con qualsiasi mezzo di una infrastruttura  rispondente alle esigenze specificate dal soggetto aggiudicatore. Il contraente generale si



## Page 147


### Text on Page 147

differenzia dal concessionario di opere pubbliche per l'esclusione dalla gestione dell'opera  eseguita ed è qualificato per specifici connotati di capacità organizzativa e tecnico-realizzativa,  per l'assunzione dell'onere relativo all'anticipazione temporale del finanziamento necessario  alla realizzazione dell'opera in tutto o in parte con mezzi finanziari privati, per la libertà di  forme nella realizzazione dell'opera, per la natura prevalente di obbligazione di risultato  complessivo del rapporto che lega detta figura al soggetto aggiudicatore e per l'assunzione del  relativo rischio. I contraenti generali non sono soggetti aggiudicatori ai sensi del presente  capo;   h) finanziamento senza rivalsa o con rivalsa limitata è il finanziamento, superiore a 5 milioni di  euro, che viene concesso ad un contraente generale o concessionario, senza rivalsa o con  rivalsa limitata nei confronti dello stesso contraente generale o concessionario, ovvero nei  confronti dei soci della società di progetto.

Art. 163. Attività del Ministero delle infrastrutture   (art. 2, d.lgs. n. 190/2002; art. 2, d.lgs. n. 189/2005)

1. Il Ministero promuove le attività tecniche e amministrative occorrenti ai fini della sollecita  progettazione e approvazione delle infrastrutture e degli insediamenti produttivi ed effettua,  con la collaborazione delle regioni o province autonome interessate con oneri a proprio carico,  le attività di supporto necessarie per la vigilanza, da parte del CIPE, sulla realizzazione delle  infrastrutture. Previa intesa da sottoscriversi tra il Ministero, di concerto con il Ministero  dell'economia e delle finanze, le regioni possono provvedere alle attività di progettazione delle  infrastrutture statali eventualmente anche mediante l'anticipazione dei finanziamenti previsti  dalla legge 21 dicembre 2001, n. 443. Nello svolgimento di tali funzioni il Ministero impronta la  propria attività al principio di leale collaborazione con le regioni e le province autonome e con  gli enti locali interessati e acquisisce, nei casi indicati dal presente capo, la previa intesa delle  regioni o province autonome interessate.

2. Ai fini di cui al comma 1, il Ministero:

a) promuove e riceve le proposte degli altri Ministeri e delle regioni o province autonome,  formulando la proposta di programma da approvare con le modalità previste dalla legge 21  dicembre 2001, n. 443; promuove e propone intese quadro tra Governo e singole regioni o  province autonome, al fine del congiunto coordinamento e realizzazione delle infrastrutture;  b) promuove la redazione dei progetti delle infrastrutture da parte dei soggetti aggiudicatori,  anche attraverso eventuali opportune intese o accordi procedimentali tra i soggetti comunque  interessati;   c) promuove e acquisisce il parere istruttorio dei progetti preliminari e definitivi da parte dei  soggetti competenti a norma del presente capo e, sulla base dei pareri predetti, cura a sua  volta l'istruttoria ai fini delle deliberazioni del CIPE, proponendo allo stesso le eventuali  prescrizioni per l'approvazione del progetto. Per le opere di competenza dello Stato il parere  del Consiglio superiore dei lavori pubblici, o di altri organi o commissioni consultive, ove  richiesto dalle norme vigenti, è acquisito sul progetto preliminare;   d) provvede, eventualmente in collaborazione con le regioni, le province autonome e gli altri  enti interessati con oneri a proprio carico, alle attività di supporto al CIPE per la vigilanza delle  attività di affidamento da parte dei soggetti aggiudicatori e della successiva realizzazione delle  infrastrutture;   e) ove necessario, collabora alle attività dei soggetti aggiudicatori o degli enti interessati alle  attività istruttorie con azioni di indirizzo e supporto, a mezzo delle proprie strutture ovvero a  mezzo dei commissari straordinari di cui al comma 5;   f) assegna ai soggetti aggiudicatori, a carico dei fondi, le risorse finanziarie integrative  necessarie alle attività progettuali; propone, d'intesa con il Ministero dell'economia e delle  finanze, al CIPE l'assegnazione ai soggetti aggiudicatori, a carico dei fondi, delle risorse  finanziarie integrative necessarie alla realizzazione delle infrastrutture, previa approvazione del  progetto preliminare e nei limiti delle risorse disponibili. Per le infrastrutture e gli insediamenti  produttivi strategici di competenza del Ministero delle attività produttive, le attività di cui al  presente comma sono svolte d'intesa con il Ministero delle attività produttive. Per gli interventi  ferroviari di cui all'articolo 1 della legge 21 dicembre 2001, n. 443 del 2001, in cui il soggetto



## Page 148


### Text on Page 148

aggiudicatore sia diverso da RFI S.p.A., ma da quest'ultima direttamente o indirettamente  partecipato, il Ministero individua in RFI S.p.A. il destinatario dei fondi da assegnare ai sensi  della presente lettera;  (lettera così modificata dall'art. 33, comma 3-ter, legge n. 221 del 2012)  f-bis) cura le istruttorie per l'avanzamento procedurale e fisico dei progetti, formula le proposte  ed assicura il supporto necessario per l'attività del CIPE, avvalendosi anche della eventuale  collaborazione richiesta all'Unità tecnica finanza di progetto, ovvero offerta dalle regioni o  province autonome interessate con oneri a loro carico;  (lettera aggiunta dall'art. 2, comma 1, lettera ss), d.lgs. n. 113 del 2007)  f-ter) verifica l’avanzamento dei lavori anche attraverso sopralluoghi tecnico-amministrativi  presso i cantieri interessati, previo accesso agli stessi; a tal fine può avvalersi, ove necessario,  del Corpo della Guardia di finanza, mediante la sottoscrizione di appositi protocolli di intesa.  (lettera aggiunta dall'art. 41, comma 2, lettera b), legge n. 214 del 2011)

3. Per le attività di cui al presente capo il Ministero può:  (comma così modificato dall'art. 1, comma 1020, legge n. 296 del 2006)

a) avvalersi di una struttura tecnica di missione composta da dipendenti nei limiti dell'organico  approvato e dirigenti delle pubbliche amministrazioni, da tecnici individuati dalle regioni o  province autonome territorialmente coinvolte, nonché, sulla base di specifici incarichi  professionali o rapporti di collaborazione coordinata e continuativa, da progettisti ed esperti  nella gestione di lavori pubblici e privati e di procedure amministrative. La struttura tecnica di  missione è istituita con decreto del Ministro delle infrastrutture; i costi della struttura tecnica di  missione e degli advisor di cui alla lettera c) sono posti a carico dei fondi con le modalità  stabilite con il decreto del Ministro delle infrastrutture, di concerto con il Ministro dell'economia  e delle finanze, di cui al comma 6;   b) assumere, per esigenze della struttura medesima, personale di alta specializzazione e  professionalità, previa selezione, con contratti a tempo determinato di durata non superiore al  quinquennio rinnovabile per una sola volta;   c) avvalersi, quali advisor, di società specializzate nella progettazione e gestione di lavori  pubblici e privati.

4. Per le attività di cui al presente capo il Ministero, inoltre, può:

a) avvalersi dell'eventuale ulteriore collaborazione che le regioni o province autonome  interessate vorranno offrire, con oneri a proprio carico;   b) avvalersi, d'intesa con il Ministero dell'economia e delle finanze, con apposita convenzione ai  sensi dell'articolo 47, comma 1, della legge 28 dicembre 2001, n. 448, della Cassa depositi e  prestiti o di società da essa controllata per le attività di supporto tecnico-finanziario occorrenti  al Ministero e ai soggetti aggiudicatori;   c) richiedere alla Presidenza del Consiglio dei Ministri la collaborazione dell'Unità tecnica- Finanza di progetto (UTFP). Con decreto del Presidente del Consiglio dei Ministri sono  riorganizzati i compiti, le attribuzioni, la composizione e le modalità di funzionamento dell'Unità  tecnica finanza di progetto (UTFP) anche in deroga all'articolo 7 della citata legge n. 144 del  1999. Dalla data di entrata in vigore del provvedimento di riordino e secondo le modalità nello  stesso indicate si procede alla nomina, nel numero massimo di 15, dei nuovi componenti in  sostituzione dei componenti in essere, i quali decadono alla stessa data.  (lettera così sostituita dall'art. 2, comma 1, lettera ss), d.lgs. n. 113 del 2007)

5. Al fine di agevolare, sin dall'inizio della fase istruttoria, la realizzazione di infrastrutture e  insediamenti produttivi, il Ministro delle infrastrutture, sentiti i Ministri competenti, nonché i  Presidenti delle regioni o province autonome interessate, propone al Presidente del Consiglio  dei Ministri la nomina di commissari straordinari, i quali seguono l'andamento delle opere e  provvedono alle opportune azioni di indirizzo e supporto promuovendo le occorrenti intese tra i  soggetti pubblici e privati interessati. Nell'espletamento delle suddette attività, e nel caso di  particolare complessità delle stesse, il commissario straordinario può essere affiancato da un  sub-commissario, nominato dal Presidente del Consiglio dei Ministri, su proposta dei Presidenti  delle regioni o province autonome territorialmente coinvolte, con oneri a carico delle regioni o



## Page 149


### Text on Page 149

province autonome proponenti. Per le opere non aventi carattere interregionale o  internazionale, la proposta di nomina del commissario straordinario è formulata d'intesa con il  presidente della regione o provincia autonoma, o sindaco della città metropolitana interessata.

6. Gli oneri derivanti dall'applicazione dei commi 3, 4 e 5 sono posti a carico dei fondi e sono  contenuti nell'ambito della quota delle risorse che annualmente sono destinate allo scopo con  decreto del Ministro delle infrastrutture, di concerto con il Ministro dell'economia e delle  finanze.

7. Il Presidente del Consiglio dei Ministri, su proposta del Ministro delle infrastrutture, sentiti i  Ministri competenti nonché, per le infrastrutture di competenza dei soggetti aggiudicatori  regionali, i presidenti delle regioni o province autonome interessate, abilita eventualmente i  commissari straordinari ad adottare, con le modalità e i poteri di cui all'articolo 13 del decreto- legge 25 marzo 1997, n. 67, convertito, con modificazioni, dalla legge 23 maggio 1997, n.  135, in sostituzione dei soggetti competenti, i provvedimenti e gli atti di qualsiasi natura  necessari alla sollecita progettazione, istruttoria, affidamento e realizzazione delle  infrastrutture e degli insediamenti produttivi.

8. I commissari straordinari riferiscono al Presidente del Consiglio, al Ministro delle  infrastrutture e al CIPE in ordine alle problematiche riscontrate e alle iniziative assunte e  operano secondo le direttive dai medesimi impartite e con il supporto del Ministero, e, ove  esistenti, della struttura tecnica di missione e degli advisor, acquisendo, per il tramite degli  stessi, ogni occorrente studio e parere. Nei limiti dei costi autorizzati a norma del comma 9, i  commissari straordinari e i sub-commissari si avvalgono delle strutture di cui al comma 3,  nonché delle competenti strutture regionali e possono avvalersi del supporto e della  collaborazione dei soggetti terzi.

9. Il decreto del Presidente del Consiglio dei Ministri di nomina del commissario straordinario  individua il compenso e i costi pertinenti alle attività da svolgere dallo stesso, nonché le  modalità di corresponsione degli stessi, a carico dei fondi, nell'ambito delle risorse di cui al  comma 6.

10. Con decreto del Presidente del Consiglio dei Ministri è istituito, su proposta del Ministro  delle infrastrutture, e senza oneri per il bilancio dello Stato, un gruppo di lavoro allo scopo di  assicurare ai commissari straordinari che ne facciano richiesta, l'assistenza e il supporto  coordinato da parte delle amministrazioni statali e regionali interessate.

Art. 164. Progettazione  (art. 2-bis, d.lgs. n. 190/2002, introdotto dal d.lgs. n. 189/2005)

1. Ai progetti delle infrastrutture si applicano le norme di cui all'allegato tecnico riportato  nell'allegato XXI.  (comma così modificato dall'art. 3 del d.lgs. n. 6 del 2007)

2. L'affidamento da parte del soggetto aggiudicatore delle attività di progettazione e degli altri  servizi pertinenti le infrastrutture, di ammontare pari o superiore alla soglia di applicazione  delle normative comunitarie in materia, è regolato dalle norme dettate dalla parte II, ovvero  dalla parte III per gli incarichi e i concorsi di progettazione per le attività ivi previste. Al fine di  garantire la trasparenza e la pubblicità dei bandi di gara, gli stessi devono essere pubblicati  anche sul sito internet del Ministero delle infrastrutture e delle regioni interessate, secondo le  modalità e le procedure di cui al decreto del Ministro dei lavori pubblici 6 aprile 2001,  pubblicato nella Gazzetta Ufficiale n. 100 del 2 maggio 2001. I servizi di ammontare inferiore  alla soglia comunitaria sono affidati nel rispetto dei principi di trasparenza, adeguata pubblicità  e imparzialità imposti dall'osservanza del Trattato.

3. Le persone fisiche e giuridiche incaricate dai soggetti aggiudicatori della redazione del  progetto a base di gara, nonché le società collegate, non possono in alcuna forma e per alcun



## Page 150


### Text on Page 150

titolo partecipare alla realizzazione dei lavori da esse progettati, né essere affidatarie di servizi  di progettazione, direzione dei lavori e collaudo da parte degli appaltatori, concessionari e  contraenti generali delle infrastrutture, ai fini dello sviluppo o della variazione dei progetti dalle  stesse redatti e della realizzazione dei lavori medesimi. I soggetti aggiudicatori possono  estendere il predetto divieto ai soggetti che abbiano collaborato ad altro titolo alla  progettazione, con apposita previsione nel bando di gara o nel contratto di progettazione.

4. Il progetto preliminare o definitivo deve essere accompagnato da linee guida per la stima  degli oneri per la sicurezza dei cantieri, non soggetti a ribasso, che rientrano nell'importo a  base della gara, nonché della conseguente stima degli oneri medesimi. Il soggetto  aggiudicatore può affidare al contraente generale, con previsione del bando di gara o del  contratto, i compiti del responsabile dei lavori. Nell'affidamento mediante appalto di  progettazione ed esecuzione, la nomina del responsabile dei lavori spetta alla stazione  appaltante.   (comma così modificato dall'art. 3 del d.lgs. n. 6 del 2007)

5. Fermo quanto stabilito dal comma 2 del presente articolo, in relazione alle attività di  progettazione e approvazione delle infrastrutture, non si applicano gli articoli 90, 91, e 92 e le  relative norme attuative ed esecutive contenute nel regolamento.

6. Le infrastrutture si considerano ad ogni effetto inserite nel programma triennale dei lavori  pubblici del soggetto aggiudicatore.

7. Previa intesa con il Ministero della giustizia, fino alla revisione delle tariffe professionali per  le attività di progettazione, necessaria a tener conto delle previsioni di cui al comma 1, ai fini  della determinazione del corrispettivo per le attività di progettazione delle infrastrutture,  redatte in conformità al presente articolo e relativo allegato tecnico di cui all'allegato XXI, i  soggetti aggiudicatori aumentano del 100 per cento l'aliquota prevista per il progetto  preliminare dalla tabella B del decreto 4 aprile 2001 del Ministro della giustizia, pubblicato nella  Gazzetta Ufficiale n. 96 del 26 aprile 2001; le aliquote previste dalla citata tabella per il  progetto definitivo ed esecutivo vengono ridotte corrispondentemente e proporzionalmente alle  aliquote previste per il progetto definitivo ed esecutivo in modo che l'aliquota totale risulti  sempre pari a 1. All'importo dei corrispettivi, da porre a base di gara, si applica quanto  previsto dal comma 12-bis dell'articolo 4 del decreto-legge 2 marzo 1989, n. 65, convertito,  con modificazioni, dalla legge 26 aprile 1989, n. 155.  (comma così modificato dall'art. 2, comma 1, lettera tt), d.lgs. n. 113 del 2007)

Art. 165. Progetto preliminare. Procedura di valutazione di impatto ambientale e  localizzazione  (art. 3, d.lgs. n. 190/2002; art. 2, d.lgs. n. 189/2005)

1. I soggetti aggiudicatori trasmettono al Ministero, entro il termine di sei mesi  dall'approvazione del programma, il progetto preliminare delle infrastrutture di competenza.  Ove sia necessario l'espletamento di procedure di gara, il termine è elevato a nove mesi. Le  risorse finanziarie occorrenti per la redazione del progetto preliminare ed eventualmente non  già disponibili, sono assegnate dal Ministro delle infrastrutture, di concerto con il Ministro  dell'economia e delle finanze, su richiesta del soggetto aggiudicatore, a valere sulla quota dei  fondi destinata alle attività progettuali, nei limiti delle risorse disponibili, anche a rimborso di  somme già anticipate dalle regioni ai sensi dell'articolo 163, comma 1.

2. Ove il soggetto aggiudicatore intenda sollecitare, per la redazione del progetto preliminare,  la proposta di un promotore, ne dà immediata comunicazione al Ministero, ai fini della  pubblicazione della lista di cui all'articolo 175, comma 1.   (comma così modificato dall'art. 4, comma 2, lettera r), legge n. 106 del 2011)

3. Il progetto preliminare delle infrastrutture, oltre a quanto previsto nell'allegato tecnico di cui  all'allegato XXI deve evidenziare, con apposito adeguato elaborato cartografico, le aree



## Page 151


### Text on Page 151

impegnate, le relative eventuali fasce di rispetto e le occorrenti misure di salvaguardia; deve  inoltre indicare ed evidenziare anche le caratteristiche prestazionali, le specifiche funzionali e i  limiti di spesa dell'infrastruttura da realizzare, ivi compreso il limite di spesa, comunque non  superiore al due per cento dell'intero costo dell'opera, per le eventuali opere e misure  compensative dell'impatto territoriale e sociale strettamente correlate alla funzionalità  dell'opera. Nella percentuale indicata devono rientrare anche gli oneri di mitigazione di impatto  ambientale individuati nell'ambito della procedura di VIA, fatte salve le eventuali ulteriori  misure da adottare nel rispetto di specifici obblighi comunitari. Ove, ai sensi delle disposizioni  nazionali o regionali vigenti, l'opera sia soggetta a valutazione di impatto ambientale, il  progetto preliminare è corredato anche da studio di impatto ambientale e reso pubblico  secondo le procedure previste dalla legge nazionale o regionale applicabile. Ai fini  dell'approvazione del progetto preliminare non è richiesta la comunicazione agli interessati alle  attività espropriative, di cui all'articolo 11 del d.P.R. 8 giugno 2001, n. 327 ovvero altra  comunicazione diversa da quella effettuata per l'eventuale procedura di VIA, ai sensi del  presente articolo; ove non sia prevista la procedura di VIA, il progetto preliminare è comunque  depositato presso il competente ufficio della regione interessata, ai fini della consultazione da  parte del pubblico, e del deposito si dà avviso sul sito internet della regione e del soggetto  aggiudicatore.   (comma così modificato dall'art. 4, comma 2, lettera r), legge n. 106 del 2011)

4. I soggetti aggiudicatori rimettono il progetto preliminare al Ministero e, ove competenti, al  Ministero dell'ambiente e della tutela del territorio e del mare, al Ministero dello sviluppo  economico e al Ministero per i beni e le attività culturali, nonché alle regioni o province  autonome competenti per territorio. Il medesimo progetto è altresì rimesso agli enti gestori  delle interferenze e a ciascuna delle amministrazioni interessate dal progetto rappresentate nel  CIPE e a tutte le ulteriori amministrazioni competenti a rilasciare permessi e autorizzazioni di  ogni genere e tipo, nonché, nei casi previsti, al Consiglio superiore dei lavori pubblici o ad altra  commissione consultiva competente. La valutazioni delle amministrazioni interessate e degli  enti gestori delle interferenze, riguardanti eventuali proposte e richieste, sono acquisite dal  Ministero a mezzo di apposita conferenza di servizi, convocata non prima di trenta giorni dal  ricevimento del progetto da parte dei soggetti interessati e conclusa non oltre sessanta giorni  dalla data del predetto ricevimento. La conferenza di servizi ha finalità istruttoria e ad essa non  si applicano le disposizioni degli articoli 14 e seguenti della legge 7 agosto 1990, n. 241, e  successive modificazioni, in materia di conferenza di servizi. Nei sessanta giorni successivi alla  conclusione della conferenza di servizi il Ministero valuta le proposte e le richieste pervenute in  sede di conferenza di servizi da parte delle pubbliche amministrazioni competenti e dei gestori  di opere interferenti, ivi incluso, nei casi previsti, il parere del Consiglio superiore dei lavori  pubblici o di altra commissione consultiva competente, e formula la propria proposta al CIPE  che, nei trenta giorni successivi, approva il progetto preliminare.   (comma così sostituito dall'art. 4, comma 2, lettera r), legge n. 106 del 2011)

5. Il progetto preliminare, istruito secondo le previsioni del presente articolo, è approvato dal  CIPE. Il CIPE decide a maggioranza, con il consenso, ai fini della intesa sulla localizzazione, dei  presidenti delle regioni e province autonome interessate, che si pronunciano, sentiti i comuni  nel cui territorio si realizza l'opera. La pronuncia deve intervenire nei termini di cui al comma  che precede, anche nel caso in cui i comuni interessati non si siano tempestivamente espressi.  (comma così modificato dall'art. 4, comma 2, lettera r), legge n. 106 del 2011)

5-bis. Il soggetto aggiudicatore provvede alla pubblicazione del bando di gara non oltre  novanta giorni dalla pubblicazione nella Gazzetta Ufficiale della Repubblica italiana della  delibera CIPE di approvazione del pro getto preliminare, ove questo sia posto a base di gara.  In caso di mancato adempimento il CIPE, su proposta del Ministero, può disporre la revoca del  finanziamento a carico dello Stato.  (comma introdotto dall'art. 4, comma 2, lettera r), legge n. 106 del 2011)

6. In caso di motivato dissenso delle regioni o province autonome interessate si procede come  segue:



## Page 152


### Text on Page 152

a) per le infrastrutture di carattere interregionale o internazionale, il progetto preliminare è  sottoposto alla valutazione del Consiglio superiore dei lavori pubblici, alla cui attività istruttoria  partecipano i rappresentanti della regione o provincia autonoma interessata. A tale fine il  progetto è rimesso a cura del Ministero al Consiglio superiore dei lavori pubblici che, nei  quarantacinque giorni dalla ricezione, valuta i motivi del dissenso e l'eventuale proposta  alternativa che, nel rispetto delle funzionalità dell'opera, la regione o provincia autonoma  dissenziente avesse formulato all'atto del dissenso. Il parere del Consiglio superiore dei lavori  pubblici è rimesso dal Ministro al CIPE, che assume le proprie motivate definitive  determinazioni entro i successivi trenta giorni. Ove anche in questa sede permanga il dissenso  della regione o provincia autonoma, alla approvazione del progetto preliminare si provvede  entro sessanta giorni con decreto del Presidente della Repubblica, previa deliberazione del  Consiglio dei Ministri, su proposta del Ministro delle infrastrutture, e, per le infrastrutture di  competenza di altri Ministeri, di concerto con il Ministro delle attività produttive o altro Ministro  competente per materia, sentita la commissione parlamentare per le questioni regionali;   b) per le altre infrastrutture e insediamenti produttivi, in caso di dissenso delle regioni o  province autonome interessate, si provvede, entro i successivi sei mesi e a mezzo di un  collegio tecnico costituito d'intesa tra il Ministero e la regione o provincia autonoma  interessata, ad una nuova valutazione del progetto preliminare e della eventuale proposta  alternativa che, nel rispetto delle funzionalità dell'opera, la regione o provincia autonoma  dissenziente avesse formulato all'atto del dissenso. Ove permanga il dissenso sul progetto  preliminare, il Ministro delle infrastrutture propone al CIPE, d'intesa con la regione o provincia  autonoma interessata, la sospensione della infrastruttura o insediamento produttivo, in attesa  di nuova valutazione in sede di aggiornamento del programma, ovvero l'avvio della procedura  prevista in caso di dissenso sulle infrastrutture o insediamenti produttivi di carattere  interregionale o internazionale.

7. L'approvazione determina, ove necessario ai sensi delle vigenti norme, l'accertamento della  compatibilità ambientale dell'opera e perfeziona, ad ogni fine urbanistico ed edilizio, l'intesa  Stato - regione sulla sua localizzazione, comportando l'automatica variazione degli strumenti  urbanistici vigenti e adottati; gli immobili su cui è localizzata l'opera sono assoggettati al  vincolo preordinato all'esproprio ai sensi dell'articolo 10 del testo unico delle disposizioni  legislative e regolamentari in materia di espropriazione per pubblica utilità, di cui al d.P.R. 8  giugno 2001, n. 327; il vincolo si intende apposto anche in mancanza di espressa menzione;  gli enti locali provvedono alle occorrenti misure di salvaguardia delle aree impegnate e delle  relative eventuali fasce di rispetto e non possono rilasciare, in assenza dell'attestazione di  compatibilità tecnica da parte del soggetto aggiudicatore, permessi di costruire, né altri titoli  abilitativi nell'ambito del corridoio individuato con l'approvazione del progetto ai fini urbanistici  e delle aree comunque impegnate dal progetto stesso. A tale scopo, l'approvazione del  progetto preliminare è resa pubblica mediante pubblicazione nel Bollettino Ufficiale della  regione (o nella Gazzetta Ufficiale) ed è comunicata agli enti locali interessati a cura del  soggetto aggiudicatore. Ai fini ambientali, si applica l'articolo 183, comma 6.

7-bis. Per le infrastrutture il vincolo preordinato all'esproprio ha durata di sette anni, decorrenti  dalla data in cui diventa efficace la delibera del CIPE che approva il progetto preliminare  dell'opera. Entro tale termine, può essere approvato il progetto definitivo che comporta la  dichiarazione di pubblica utilità dell'opera. In caso di mancata approvazione del progetto  definitivo nel predetto termine, il vincolo preordinato all'esproprio decade e trova applicazione  la disciplina dettata dall'articolo 9 del testo unico in materia edilizia approvato con d.P.R. 6  giugno 2001, n. 380. Ove sia necessario reiterare il vincolo preordinato all'esproprio, la  proposta è formulata al CIPE da parte del Ministero, su istanza del soggetto aggiudicatore. La  reiterazione del vincolo è disposta con deliberazione motivata del CIPE secondo quanto  previsto dal comma 5, terzo e quarto periodo. La disposizione del presente comma deroga alle  disposizioni dell'articolo 9, commi 2, 3 e 4, del d.P.R. 8 giugno 2001, n. 327.  (comma introdotto dall'art. 4, comma 2, lettera r), legge n. 106 del 2011)

8. Per tutte le infrastrutture, l'autorizzazione di cui all'articolo 15 del d.P.R. 8 giugno 2001, n.  327, può essere estesa al compimento di ricerche archeologiche, bonifica di ordigni bellici,  bonifica dei siti inquinati e può essere rilasciata dalla autorità espropriante ovvero dal



## Page 153


### Text on Page 153

concessionario delegato alle attività espropriative, ai soggetti o alle società incaricate della  predetta attività anche prima della redazione del progetto preliminare. Le ricerche  archeologiche sono compiute sotto la vigilanza delle competenti soprintendenze, che curano la  tempestiva programmazione delle ricerche e il rispetto della medesima, allo scopo di evitare  ogni ritardo all'avvio delle opere.

9. Ove, ai fini della progettazione delle infrastrutture, sia necessaria l'escavazione di cunicoli  esplorativi, l'autorizzazione alle attività relative, ivi inclusa l'installazione dei cantieri e  l'individuazione dei siti di deposito, è rilasciata dal Ministro delle infrastrutture, d'intesa con il  presidente della regione o provincia autonoma interessata, ed ha gli effetti dell'articolo 166,  comma 5. In caso di mancata intesa nei trenta giorni dalla richiesta l'autorizzazione è rimessa  al CIPE, che si pronuncia nei successivi trenta giorni, con le modalità di cui ai commi 5 e 6. I  risultati dell'attività esplorativa, significativi a livello ambientale, sono altresì comunicati al  Ministero dell'ambiente e della tutela del territorio ai fini della procedura di valutazione di  impatto ambientale.

10. Prima dell'approvazione del progetto preliminare, si segue la procedura di verifica  preventiva dell'interesse archeologico nei casi previsti dagli articoli 95 e 96, salvo quanto  disposto dall'articolo 38 dell'allegato tecnico XXI.   (comma così sostituito dall'art. 2 del d.lgs. n. 6 del 2007)

Art. 166. Progetto definitivo. Pubblica utilità dell'opera   (art. 4, d.lgs. n. 190/2002)

1. Il progetto definitivo delle infrastrutture è integrato da una relazione del progettista  attestante la rispondenza al progetto preliminare e alle eventuali prescrizioni dettate in sede di  approvazione dello stesso con particolare riferimento alla compatibilità ambientale e alla  localizzazione dell'opera. E' corredato inoltre dalla definizione delle eventuali opere e misure  mitigatrici e compensative dell'impatto ambientale, territoriale e sociale.

2. L'avvio del procedimento di dichiarazione di pubblica utilità è comunicato dal soggetto  aggiudicatore, o per esso dal concessionario o contraente generale, ai privati interessati alle  attività espropriative ai sensi della legge 7 agosto 1990, n. 241, e successive modificazioni; la  comunicazione è effettuata con le stesse forme previste per la partecipazione alla procedura di  valutazione di impatto ambientale dall'articolo 5 del decreto del Presidente del Consiglio dei  Ministri 10 agosto 1988, n. 377. Nel termine perentorio di sessanta giorni dalla comunicazione  di avvio del procedimento, i privati interessati dalle attività espropriative possono presentare  osservazioni al soggetto aggiudicatore, che dovrà valutarle per ogni conseguente  determinazione. Le disposizioni del presente comma derogano alle disposizioni degli articoli 11  e 16 del d.P.R. 8 giugno 2001, n. 327.

3. Il progetto definitivo è rimesso da parte del soggetto aggiudicatore, del concessionario o  contraente generale a ciascuna delle amministrazioni interessate dal progetto rappresentate  nel CIPE e a tutte le ulteriori amministrazioni competenti a rilasciare permessi e autorizzazioni  di ogni genere e tipo, nonché ai gestori di opere interferenti. Nel termine perentorio di  sessanta giorni dal ricevimento del progetto le pubbliche amministrazioni competenti e i gestori  di opere interferenti possono presentare motivate proposte di adeguamento o richieste di  prescrizioni per il progetto definitivo o di varianti migliorative che non modificano la  localizzazione e le caratteristiche essenziali delle opere, nel rispetto dei limiti di spesa e delle  caratteristiche prestazionali e delle specifiche funzionali individuati in sede di progetto  preliminare.  (comma così modificato dall'art. 4-quater, comma 1, lettera h), legge n. 102 del 2009, poi  dall'art. 4, comma 2, lettera s), legge n. 106 del 2011)

4. Nei quarantacinque giorni successivi il Ministero valuta la compatibilità delle proposte e  richieste pervenute entro il termine di cui al comma 3 da parte delle pubbliche amministrazioni  competenti e dei gestori di opere interferenti con le indicazioni vincolanti contenute nel



## Page 154


### Text on Page 154

progetto preliminare approvato e formula la propria proposta al CIPE che, nei trenta giorni  successivi, approva, con eventuali integrazioni o modificazioni, il progetto definitivo, anche ai  fini delle dichiarazioni di pubblica utilità.   (comma così sostituito dall'art. 4, comma 2, lettera s), legge n. 106 del 2011)

4-bis. Il decreto di esproprio può essere emanato entro il termine di sette anni, decorrente  dalla data in cui diventa efficace la delibera del CIPE che approva il progetto definitivo  dell'opera, salvo che nella medesima deliberazione non sia previsto un termine diverso. Il CIPE  può disporre la proroga dei termini previsti dal presente comma per casi di forza maggiore o  per altre giustificate ragioni. La proroga può essere disposta prima della scadenza del termine  e per un periodo di tempo che non supera i due anni. La disposizione del presente comma  deroga alle disposizioni dell'articolo 13, commi 4 e 5, del d.P.R. 8 giugno 2001, n. 327.  (comma introdotto dall'art. 4, comma 2, lettera s), legge n. 106 del 2011)

5. L'approvazione del progetto definitivo, adottata con il voto favorevole della maggioranza dei  componenti il CIPE, sostituisce ogni altra autorizzazione, approvazione e parere comunque  denominato e consente la realizzazione e, per gli insediamenti produttivi strategici, l'esercizio  di tutte le opere, prestazioni e attività previste nel progetto approvato. In caso di dissenso  della regione o provincia autonoma, si provvede con le modalità di cui all'articolo 165, comma  6. Gli enti locali provvedono all'adeguamento definitivo degli elaborati urbanistici di  competenza ed hanno facoltà di chiedere al soggetto aggiudicatore o al concessionario o  contraente generale di porre a disposizione gli elaborati a tale fine necessari.

5-bis. Il soggetto aggiudicatore provvede alla pubblicazione del bando di gara non oltre  novanta giorni dalla data di pubblicazione nella Gazzetta Ufficiale della delibera del CIPE di  approvazione del progetto definitivo, ove questo sia posto a base di gara. In caso di mancato  adempimento, il CIPE, su proposta del Ministero delle infrastrutture e dei trasporti, può  disporre la revoca del finanziamento a carico dello Stato.  (comma introdotto dall'art. 4, comma 2, lettera s), legge n. 106 del 2011)

5-ter. La procedura prevista dal presente articolo può trovare applicazione anche con riguardo  a più progetti definitivi parziali dell'opera, a condizione che tali progetti siano riferiti a lotti  idonei a costituire parte funzionale, fattibile e fruibile dell'intera opera e siano dotati di  copertura finanziaria; resta in ogni caso ferma la validità della valutazione di impatto  ambientale effettuata con riguardo al progetto preliminare relativo all'intera opera.  (comma introdotto dall'art. 4, comma 2, lettera s), legge n. 106 del 2011)

Art. 167. Norme generali sulla procedura di approvazione dei progetti   (art. 4-bis, d.lgs. n. 190/2002, inserito dal d.lgs. n. 189/2005)

1. Le procedure di istruttoria e approvazione dei progetti sono completate nei tempi previsti  dal presente capo salvo che non siano interrotte o sospese su istanza del soggetto  aggiudicatore; anche nell'ipotesi di più sospensioni, il termine complessivo di sospensione non  può superare i novanta giorni, trascorsi i quali le procedure di istruttoria e approvazione  riprendono il loro corso.

2. Ove il progetto sia incompleto, carente o contraddittorio, le amministrazioni competenti  propongono al Ministero, nei termini e modi previsti dal presente capo, le prescrizioni per la  corretta successiva integrazione. Ove ciò non sia possibile per l'assenza degli elementi  progettuali prescritti dall'allegato tecnico recato dall'allegato XXI, le amministrazioni  competenti concludono l'istruttoria, negli stessi termini e modi, con la richiesta di rinvio del  progetto a nuova istruttoria e l'indicazione delle condizioni per la ripresentazione dello stesso.  Il CIPE, su proposta del Ministero, valuta la rilevanza delle carenze e, ove necessario, dispone  la chiusura della procedura e il rinvio del progetto al soggetto aggiudicatore. Restano fermi i  commi 1 e 2 dell'articolo 185 in merito alla richiesta di integrazioni da parte della commissione  speciale VIA.



## Page 155


### Text on Page 155

3. Il progetto preliminare delle infrastrutture è istruito e approvato a norma dell'articolo 165 ai  fini della intesa sulla localizzazione dell'opera e, ove previsto, della valutazione di impatto  ambientale; ogni altra autorizzazione, approvazione e parere, comunque denominato, è  rilasciato sul progetto definitivo dell'opera ai sensi dell'articolo 166.

4. Le regioni, le province autonome, gli enti locali e gli altri soggetti pubblici e privati possono  partecipare alle eventuali procedure di valutazione di impatto ambientale nazionale, rimettendo  le proprie valutazioni e osservazioni al Ministero dell'ambiente e della tutela del territorio ai  sensi dell'articolo 183, comma 4; resta fermo l'articolo 184, comma 2. Le valutazioni in  materia ambientale di competenza regionale sono emesse e trasmesse al Ministero ai sensi  degli articoli 165, 166 e 181, in applicazione delle specifiche normative regionali, in quanto  compatibili con le previsioni del presente capo e salvo quanto previsto all'articolo 161, comma  1. Il parere istruttorio sul progetto preliminare ai fini urbanistici ed edilizi è reso dalle sole  regioni o province autonome, sentiti i comuni interessati, ai sensi dell'articolo 165. Il parere  istruttorio sul progetto definitivo è reso dai singoli soggetti competenti con le modalità  dell'articolo 166, e seguenti; le province partecipano al procedimento secondo le competenze  loro attribuite.

5. Il soggetto aggiudicatore ha facoltà di avviare la procedura di localizzazione dell'opera e di  valutazione di impatto ambientale sulla scorta del progetto definitivo, anche  indipendentemente dalla redazione e dalla approvazione del progetto preliminare; in tal caso il  progetto definitivo è istruito e approvato, anche ai predetti fini, con le modalità e nei tempi  previsti nei tempi previsti dagli articoli 165 e 166, comma 5-bis. La conferenza di servizi si  svolge sul progetto definitivo con le modalità previste dall'articolo 165, comma 4. I Presidenti  delle regioni e province autonome interessate si pronunciano, sentiti i Comuni nel cui territorio  si realizza l'opera. Il progetto definitivo è integrato dagli elementi previsti per il progetto  preliminare. L'approvazione del progetto comporta l'apposizione del vincolo espropriativo e la  contestuale dichiarazione di pubblica utilità.   (comma così modificato dall'art. 4, comma 2, lettera t), legge n. 106 del 2011)

6. Le varianti alla localizzazione dell'opera originariamente risultante dal progetto del soggetto  aggiudicatore possono essere disposte dal CIPE, con la procedura di cui all'articolo 165,  comma 5, e 166, mediante nuova rappresentazione grafica ovvero mediante una prescrizione  descrittiva di carattere normativo. Ove necessario, il CIPE, su proposta del Ministro per i beni e  le attività culturali, prescrive che nella successiva fase progettuale si dia corso alla verifica  preventiva dell'interesse archeologico di cui agli articoli 95 e 96 e all'allegato XXI. A tal fine la  proposta di variante, comunque formulata, è tempestivamente trasmessa, prima  dell'approvazione del CIPE, al Ministero per i beni e le attività culturali.

7. Ove il CIPE disponga una variazione di localizzazione dell'opera in ordine alla quale non  siano state acquisite le valutazioni della competente commissione VIA o della regione  competente in materia di VIA, e il Ministro dell'ambiente e della tutela del territorio o il  Presidente della regione competente in materia di VIA ritenga la variante stessa di rilevante  impatto ambientale, il CIPE, su conforme richiesta del Ministro dell'ambiente e della tutela del  territorio o del Presidente della regione competente, ovvero del Ministro per i beni e le attività  culturali in caso di aree tutelate ai sensi del codice dei beni culturali e del paesaggio di cui al  decreto legislativo 22 gennaio 2004, n. 42, dispone l'aggiornamento dello studio di impatto  ambientale e la rinnovazione della procedura di VIA sulla parte di opera la cui localizzazione sia  variata e per le implicazioni progettuali conseguenti anche relative all'intera opera. La  procedura di VIA è compiuta in sede di approvazione del progetto definitivo, salva la facoltà del  soggetto aggiudicatore di chiedere la reiterazione della procedura, in sede di progetto  preliminare, con successiva verifica sul progetto definitivo ai sensi dell'articolo 185, comma 4.  Resta fermo il disposto di cui all'articolo 185, comma 5.

7-bis. Le varianti di cui ai commi 6 e 7 devono essere strettamente correlate alla funzionalità  dell'opera e non possono comportare incrementi del costo rispetto al progetto preliminare.  (comma introdotto dall'art. 4, comma 2, lettera t), legge n. 106 del 2011)



## Page 156


### Text on Page 156

8. In alternativa all'invio su supporto cartaceo, il soggetto aggiudicatore ha facoltà di  provvedere alla trasmissione del progetto e degli elaborati necessari alla approvazione dello  stesso, muniti di firma digitale, su supporto informatico non modificabile. Le amministrazioni  competenti alla istruttoria e gli enti gestori delle reti e opere in qualsiasi modo interferenti che  non dispongono di adeguati mezzi di gestione del supporto informatico possono richiedere  l'invio di una o più copie cartacee; i relativi tempi di istruttoria decorrono dal ricevimento del  progetto in forma cartacea ove richiesta.

9. In caso di motivato dissenso delle regioni e province autonome interessate sul progetto  definitivo di cui ai commi 5 e 7 del presente articolo si procede ai sensi dell'articolo 165,  comma 6.

10. Sul progetto di monitoraggio ambientale, costituente parte eventuale del progetto  definitivo ai sensi dell'allegato tecnico, le regioni possono esprimersi sentiti i comuni e le  province interessati, nel termine di sessanta giorni di cui all'articolo 166.  (comma così modificato dall'art. 4, comma 2, lettera t), legge n. 106 del 2011)

Art. 168. Conferenza di servizi e approvazione del progetto preliminare  (art. 4-ter, d.lgs. n. 190/2002, inserito dal d.lgs. n. 189/2005)   (comma così modificato dall'art. 4, comma 2, lettera u), legge n. 106 del 2011)

1. La conferenza di servizi di cui all'articolo 165 è convocata e presieduta dal Ministro delle  infrastrutture, o suo delegato, ovvero dal capo della struttura tecnica di missione. La segreteria  della conferenza è demandata alla struttura tecnica di missione di cui all'articolo 163, di  seguito denominata: «struttura tecnica».

2. L'avviso di convocazione è inviato, anche per telefax o posta elettronica, almeno quindici  giorni prima della data della riunione, ai soggetti pubblici e privati competenti alla  partecipazione al procedimento secondo le competenze previste dalle leggi ordinarie vigenti. A  tale fine, il soggetto aggiudicatore rimette alla struttura tecnica la lista dei soggetti competenti  e la data di ricezione, da parte degli stessi, del progetto preliminare, nonché una relazione  illustrativa delle autorizzazioni necessarie, recante l'indicazione delle normative di riferimento e  il rapporto tra le autorizzazioni individuate e le parti del progetto dalle stesse interessate; la  stessa relazione indica i soggetti da invitare alla conferenza di servizi in quanto gestori delle  interferenze rilevate o previste. Ove necessario, nell'ambito della conferenza possono tenersi  più riunioni preparatorie e istruttorie, anche con soggetti diversi in relazione all'avanzamento e  all'ambito delle singole attività istruttorie e possono essere costituiti gruppi ristretti di lavoro.  In ogni caso, ogni singolo soggetto partecipante alla conferenza deve comunicare le proprie  eventuali proposte motivate di prescrizioni o di varianti alla soluzione localizzativa alla base del  progetto preliminare presentato, entro il termine perentorio di sessanta giorni dalla data di  ricezione del progetto preliminare. Le proposte possono essere avanzate nelle riunioni di  conferenza, con dichiarazione a verbale, ovvero con atto scritto depositato entro il predetto  termine presso la segreteria della conferenza. Le proposte tardivamente pervenute non sono  prese in esame ai fini della approvazione del progetto da parte del CIPE.

3. La convocazione della conferenza è resa nota ai terzi con avviso pubblicato, a seguito della  convocazione della conferenza, sul sito internet del Ministero e delle regioni interessate  secondo le procedure e le modalità di cui al decreto del Ministro dei lavori pubblici 6 aprile  2001, n. 20, pubblicato nella Gazzetta Ufficiale n. 100 del 2 maggio 2001. Eventuali soggetti  competenti al rilascio di permessi e autorizzazioni comunque denominati, cui non sia pervenuto  il progetto preliminare dell'opera, segnalano tale omissione entro il termine di quindici giorni  dalla data di ricevimento dell'invito alla conferenza, o in caso di esclusione da invito o avviso di  avvio del procedimento, nel termine di quarantacinque giorni dalla data di pubblicazione della  convocazione della conferenza sui sopraccitati siti internet. Qualora il responsabile del  procedimento, verificata la fondatezza dell'istanza, accolga la richiesta di partecipazione, il  soggetto aggiudicatore trasmette il progetto preliminare all'interessato e comunica alla  struttura tecnica di missione la data dell'avvenuta consegna. I soggetti privati che non siano



## Page 157


### Text on Page 157

gestori di reti e opere interferenti o soggetti aggiudicatori delle infrastrutture non intervengono  alla conferenza. I concessionari e i contraenti generali possono partecipare alla conferenza con  funzione di supporto alle attività istruttorie.

4. Il procedimento si chiude alla scadenza del sessantesimo giorno dalla data di ricezione del  progetto preliminare da parte di tutti i soggetti invitati alla conferenza competenti al rilascio di  permessi e autorizzazioni comunque denominati. Sono comunque prese in esame le proposte  pervenute prima della scadenza predetta. Il documento conclusivo della conferenza,  sottoscritto dal presidente e dall'incaricato delle funzioni di segretario della stessa, elenca tutte  le proposte pervenute e i soggetti invitati che non hanno presentato tempestiva proposta. Per  l'eventuale procedura di VIA restano fermi i diversi termini di cui alla sezione II.

5. Il Ministro delle infrastrutture formula al CIPE a mezzo della struttura tecnica la proposta di  approvazione o rinvio del progetto a nuova istruttoria, tenendo conto di tutte le proposte di  prescrizioni o varianti acquisite agli atti. Il CIPE, su proposta del Ministro delle infrastrutture,  approva o rinvia a nuova istruttoria il progetto, accogliendo le proposte di prescrizioni e  varianti compatibili, le caratteristiche tecniche e funzionali e i limiti di spesa.

6. Ove risulti, dopo la chiusura della conferenza, la mancata partecipazione al procedimento di  un soggetto competente e non invitato, allo stesso è immediatamente rimesso il progetto  preliminare con facoltà di comunicare al Ministero la propria eventuale proposta entro il  successivo termine perentorio di sessanta giorni; la proposta è comunicata al CIPE per la  eventuale integrazione del provvedimento di approvazione. In casi di particolare gravità, il  Ministro delle infrastrutture ovvero il Presidente della regione interessata ai lavori possono  chiedere al CIPE la sospensione totale o parziale dei lavori, nelle more della integrazione del  provvedimento di approvazione.

Art. 169. Varianti   (art. 4-quater, d.lgs. n. 190/2002, inserito dal d.lgs. n. 189/2005)

1. Il soggetto aggiudicatore verifica che nello sviluppo del progetto esecutivo sia assicurato il  rispetto delle prescrizioni impartite dal CIPE in sede di approvazione del progetto definitivo e  preliminare. Restano fermi i compiti e le verifiche di cui all'articolo 185.

2. Il soggetto aggiudicatore è tenuto ad apportare le modifiche e integrazioni occorrenti, nello  sviluppo del progetto esecutivo, in conseguenza della verifica di cui al comma 1.

3. Le varianti da apportare al progetto definitivo approvato dal CIPE, sia in sede di redazione  del progetto esecutivo sia in fase di realizzazione delle opere, sono approvate esclusivamente  dal soggetto aggiudicatore ove non assumano rilievo sotto l'aspetto localizzativo, né  comportino altre sostanziali modificazioni rispetto al progetto approvato e non richiedano la  attribuzione di nuovi finanziamenti a carico dei fondi ovvero l'utilizzo di una quota non  superiore al cinquanta per cento dei ribassi d'asta conseguiti; in caso contrario sono approvate  dal CIPE. Le varianti rilevanti sotto l'aspetto localizzativo sono approvate con il consenso dei  presidenti delle regioni e province autonome interessate, espresso con la procedura di cui al  comma 5 dell'articolo 165. Per le opere il cui finanziamento è stato assegnato su presentazione  del piano economico finanziario la richiesta di nuovi finanziamenti comporta la revisione dello  stesso. Non assumono rilievo localizzativo le varianti di tracciato delle opere lineari contenute  nell'ambito del corridoio individuato in sede di approvazione del progetto ai fini urbanistici; in  mancanza di diversa individuazione costituiscono corridoio di riferimento a fini urbanistici le  zone di rispetto previste dall'articolo 12, comma 2, del testo unico delle disposizioni legislative  e regolamentari in materia di espropriazione per pubblica utilità, di cui al d.P.R. 8 giugno 2001,  n. 327, e successive modificazioni.  (comma così modificato dall'art. 4, comma 2, lettera v), legge n. 106 del 2011)

4. Il soggetto aggiudicatore informa il Ministero e il Presidente della regione interessata delle  varianti che intende approvare direttamente, ai sensi del comma 2; se l'opera è soggetta a VIA



## Page 158


### Text on Page 158

o ricade in ambiti soggetti a tutela ai sensi del decreto legislativo 22 gennaio 2004, n. 42, sono  informati anche il Ministero dell'ambiente e della tutela del territorio e il Ministero per i beni e  le attività culturali. I predetti soggetti nel termine perentorio di quarantacinque giorni dalla  data di ricezione hanno facoltà di rimettere al CIPE l'approvazione della variante. Il CIPE, nei  casi di maggiore gravità, può ordinare la sospensione dell'esecuzione. La medesima  informativa è resa altresì al Sindaco del Comune su cui ricade l'intervento.

5. La istruttoria delle varianti che non possono essere approvate dal soggetto aggiudicatore ai  sensi del comma 2 è compiuta con le modalità di cui all'articolo 166, previo esperimento della  procedura di verifica preventiva dell'interesse archeologico di cui all'allegato XXI, anche nel  caso in cui sia necessaria una nuova valutazione di impatto ambientale. In caso di motivato  dissenso delle regioni e delle province autonome interessate si procede ai sensi dell'articolo  165, comma 6.

6. Ove le integrazioni, adeguamenti o varianti comportino modificazioni del piano di esproprio,  il progetto è nuovamente approvato ai fini della dichiarazione di pubblica utilità dall'autorità  espropriante ai sensi del citato testo unico delle disposizioni legislative e regolamentari in  materia di espropriazione per pubblica utilità, previe, occorrendo, nuove comunicazioni ai sensi  dell'articolo 166.

7. Per le infrastrutture strategiche e di preminente interesse nazionale, il cui progetto definitivo  non sia stato approvato dal CIPE a norma del presente capo, i soggetti aggiudicatori possono  avvalersi sia delle procedure di approvazione delle varianti previste dalle diverse norme  vigenti, sia delle procedure di cui al presente articolo, con l'adozione, per le varianti che non  possono essere approvate dal soggetto aggiudicatore ai sensi del comma 2, delle procedure  con conferenza di servizi, secondo le modalità dell'articolo 166 e seguenti.

Art. 169-bis. Approvazione unica progetto preliminare  (articolo introdotto dall'art. 41, comma 2, lettera a), legge n. 214 del 2011)

1. Su proposta del Ministero delle infrastrutture e dei trasporti, il CIPE può valutare il progetto  preliminare, istruito secondo le previsioni dell’articolo 165, ai fini dell’approvazione unica dello  stesso, assicurando l’integrale copertura finanziaria del progetto. In caso di opere finanziate a  carico della finanza pubblica, la delibera CIPE relativa al progetto preliminare deve indicare un  termine perentorio, a pena di decadenza dell’efficacia della delibera e del finanziamento, per  l’approvazione del progetto definitivo. In caso di approvazione unica del progetto preliminare,  che comporta gli effetti dell’articolo 165, comma 7, il progetto definitivo è approvato con  decreto del Ministro delle infrastrutture e dei trasporti di concerto con il Ministro dell’economia  e delle finanze e del Ministro dell’ambiente, della tutela del territorio e del mare per i profili di  rispettiva competenza, sentito il Dipartimento per la programmazione e il coordinamento della  politica economica della Presidenza del Consiglio dei Ministri, con le modalità di cui al presente  articolo e sempre che siano rispettate le condizioni previste al comma 2. Il Dipartimento per la  programmazione e il coordinamento della politica economica della Presidenza del Consiglio dei  Ministri si pronuncia entro sessanta giorni, decorsi infruttuosamente i quali il decreto può  essere comunque adottato. Il Ministro delle infrastrutture e dei trasporti fornisce al CIPE  comunicazione periodica sulle avvenute approvazioni dei progetti definitivi e sullo stato di  avanzamento delle opere.  (comma così modificato dall'art. 27, comma 2, lettera a), legge n. 98 del 2013)

2. Il progetto definitivo è corredato, oltre che dalla relazione del progettista prevista  dall’articolo 166, comma 1, da una ulteriore relazione del progettista, confermata dal  responsabile del procedimento, che attesti:

a) che il progetto definitivo rispetta le prescrizioni e tiene conto delle raccomandazioni  impartite dal CIPE;  b) che il progetto definitivo non comporta varianti localizzative rilevanti ai sensi dell’articolo  167, comma 6;



## Page 159


### Text on Page 159

c) che la realizzazione del progetto definitivo non comporta il superamento del limite di spesa  fissato dal CIPE in sede di approvazione del progetto preliminare.

3. Il progetto definitivo è rimesso da parte del soggetto aggiudicatore, del concessionario o  contraente generale a ciascuna delle amministrazioni interessate dal progetto rappresentate  nel CIPE e a tutte le ulteriori amministrazioni competenti a rilasciare permessi e autorizzazioni  di ogni genere e tipo, nonché ai gestori di opere interferenti. Nel termine perentorio di  quarantacinque giorni dal ricevimento del progetto le pubbliche amministrazioni competenti e i  gestori di opere interferenti possono presentare motivate proposte di adeguamento o richieste  di prescrizioni per il progetto definitivo o di varianti migliorative che non modificano la  localizzazione e le caratteristiche essenziali delle opere, nel rispetto dei limiti di spesa e delle  caratteristiche prestazionali e delle specifiche funzionali individuati in sede di progetto  preliminare. Nei trenta giorni successivi il Ministero valuta la compatibilità delle proposte e  richieste pervenute dalle pubbliche amministrazioni competenti e dai gestori di opere  interferenti con le indicazioni vincolanti contenute nel progetto preliminare approvato e, nel  caso in cui verifichi il rispetto di tutte le condizioni di cui al comma 2, il progetto definitivo  viene approvato con il decreto di cui al comma 1. In caso di criticità procedurali, tali da non  consentire iI rispetto del predetto termine di trenta giorni per l'adozione del decreto, il Ministro  delle infrastrutture e dei trasporti riferisce al Consiglio dei Ministri per le conseguenti  determinazioni.  (comma così modificato dall'art. 27, comma 2, lettera b), legge n. 98 del 2013)

4. L'approvazione del progetto definitivo con il decreto di cui al comma 1, comporta gli effetti  dell’articolo 166 comma 5, e la dichiarazione di pubblica utilità dell’opera. Per quanto riguarda  l'avvio del procedimento di dichiarazione di pubblica utilità si applica l’articolo 166, comma 2.

5. Il termine di cui all’articolo 170, comma 3, per l’indicazione delle interferenze non rilevate  dal soggetto aggiudicatore è pari a quarantacinque giorni ed il programma di risoluzione,  approvato con il decreto di cui al comma 2 unitamente al progetto definitivo, è vincolante per  gli enti gestori di reti o opere destinate al pubblico servizio, con gli effetti dell’articolo 170,  commi 4 e 5.

Art. 170. Interferenze  (art. 5, d.lgs. n. 190/2002)

1. Ad integrazione e parziale deroga delle previsioni di cui all'articolo 25 del d.P.R. 8 giugno  2001, n. 327, alla programmazione e gestione della risoluzione delle interferenze alla  realizzazione delle infrastrutture si provvede secondo le previsioni del presente articolo.

2. Il progetto preliminare è rimesso, a cura del soggetto aggiudicatore, agli enti gestori delle  interferenze già note o prevedibili. Gli enti gestori hanno l'obbligo di verificare e segnalare al  soggetto aggiudicatore la sussistenza di interferenze non rilevate con il sedime della  infrastruttura o insediamento produttivo, di collaborare con il soggetto aggiudicatore per lo  sviluppo del progetto delle opere pertinenti le interferenze rilevate e di dare corso, a spese del  soggetto aggiudicatore, alle attività progettuali di propria competenza.

3. Il progetto definitivo è corredato dalla indicazione delle interferenze, rilevate dal soggetto  aggiudicatore e, in mancanza, indicate dagli enti gestori nel termine di sessanta giorni di cui  all'articolo 166, comma 3, nonché dal programma degli spostamenti e attraversamenti e di  quant'altro necessario alla risoluzione delle interferenze.   (comma così modificato dall'art. 4, comma 2, lettera z), legge n. 106 del 2011)

4. Gli enti gestori di reti o opere destinate al pubblico servizio devono rispettare il programma  di risoluzione delle interferenze di cui al comma 3 approvato dal CIPE unitamente al progetto  definitivo, anche indipendentemente dalla stipula di eventuali convenzioni regolanti la  risoluzione delle interferenze, sempreché il soggetto aggiudicatore si impegni a mettere a  disposizione in via anticipata le risorse occorrenti.



## Page 160


### Text on Page 160

5. In caso di mancato rispetto del programma di cui al comma 4, ovvero di mancata  segnalazione ai sensi del comma 2, il soggetto gestore ha l'obbligo di risarcire i danni subiti dal  soggetto aggiudicatore per il conseguente impedimento al regolare svolgimento dei lavori; il  soggetto aggiudicatore ha inoltre facoltà di attivare le procedure di cui all'articolo 25, comma  4, del d.P.R. 8 giugno 2001, n. 327, chiedendo al Prefetto, ovvero al Ministero, la  convocazione, entro dieci giorni, del gestore inadempiente al programma di risoluzione delle  interferenze.

Art. 171. Risoluzione delle interferenze   (art. 5-bis, d.lgs. n. 190/2002, inserito dal d.lgs. n. 189/2005)

1. Gli enti gestori delle reti e opere destinate al pubblico servizio in qualsiasi modo interferenti  con l'infrastruttura da realizzare hanno l'obbligo di cooperare alla realizzazione della stessa con  le modalità previste dall'articolo 170, come precisato dal presente articolo. Le attività di cui ai  commi successivi devono essere compiute in tempi compatibili con i tempi di progettazione,  approvazione ed esecuzione delle infrastrutture, come risultanti dal presente capo e dal  programma a corredo del progetto preliminare definitivo ed esecutivo. La violazione  dell'obbligo di cooperazione che sia stata causa di ritardato avvio o anomalo andamento dei  lavori comporta per l'ente gestore responsabilità patrimoniale per i danni subiti dal soggetto  aggiudicatore. I progetti preliminari o definitivi di risoluzione delle interferenze possono essere  sottoposti alla approvazione del CIPE, unitamente al progetto delle infrastrutture interferite; in  mancanza, vengono approvati secondo le procedure proprie del soggetto che ha la competenza  a realizzarle.

2. In fase di redazione del progetto preliminare delle infrastrutture, la cooperazione dell'ente  gestore ha per oggetto:

a) la verifica del progetto, al fine di segnalare la sussistenza delle interferenze;   b) la collaborazione tecnico progettuale con il soggetto aggiudicatore per lo sviluppo del  progetto delle opere interferenti, nonché degli spostamenti di opere interferite;   c) l'avvio della progettazione degli spostamenti di opere interferite, cui provvede l'ente  gestore;   d) la comunicazione del calcolo estimativo degli oneri per le attività di propria competenza per  la risoluzione delle interferenze.

3. In fase di redazione e approvazione del progetto definitivo delle infrastrutture, la  cooperazione dell'ente gestore ha per oggetto:

a) la redazione, in tempi congruenti con quelli del soggetto aggiudicatore, del progetto  definitivo degli spostamenti di opere interferite cui provvede l'ente gestore e la collaborazione  con il soggetto aggiudicatore per il progetto definitivo cui provvede quest'ultimo;  b) la verifica della completezza e congruità del programma di risoluzione delle interferenze,  redatto a corredo del progetto definitivo, con l'indicazione di eventuali ulteriori interferenze  non precisate e la proposta di modifica o integrazione del programma;   c) la comunicazione dell'importo definitivo degli oneri per le attività di propria competenza per  la risoluzione delle interferenze.

4. In fase di realizzazione dell'opera la cooperazione dell'ente gestore ha per oggetto il rispetto  del programma approvato dal CIPE unitamente al progetto definitivo, ai fini della risoluzione di  tutte le interferenze di propria competenza.

5. Le attività di collaborazione dell'ente gestore sono compiute a spese del soggetto  aggiudicatore; il mancato accordo sulle prestazioni e sulle spese non esonera l'ente gestore dal  compimento delle attività di collaborazione in fase progettuale, salvo il diritto a ricevere il  rimborso di tutti gli oneri legittimamente affrontati. In fase esecutiva, l'ente gestore deve  compiere le attività di competenza anche in mancanza di specifico accordo convenzionale con il  soggetto aggiudicatore, a condizione che quest'ultimo metta a disposizione in via anticipata le



## Page 161


### Text on Page 161

risorse occorrenti in corrispondenza alle previsioni del programma e salvo il diritto dello stesso  soggetto aggiudicatore al rimborso delle somme poste a disposizione in eccesso rispetto alle  necessità. Sono fatte salve le diverse previsioni di convenzioni vigenti tra soggetto  aggiudicatore ed ente gestore.

6. Il presente articolo si applica, in quanto compatibile, anche alle interferenze tra  infrastrutture in corso di realizzazione. Nel caso di interferenze tra infrastrutture in corso di  realizzazione alla data di entrata in vigore della presente integrazione, le varianti ai progetti  per risoluzione delle interferenze devono essere approvate secondo le modalità di cui  all'articolo 166 e seguenti.

Art. 172. La società pubblica di progetto  (art. 5-ter, d.lgs. n. 190/2002, inserito dal d.lgs. n. 189/2005)

1. Ove la proposta del soggetto aggiudicatore, come approvata dal CIPE, preveda, ai fini della  migliore utilizzazione dell'infrastruttura e dei beni connessi, l'attività coordinata di più soggetti  pubblici, si procede attraverso la stipula di un accordo di programma tra i soggetti pubblici  stessi e, ove opportuno, attraverso la costituzione di una società pubblica di progetto, senza  scopo di lucro, anche consortile, partecipata dai soggetti aggiudicatori e dagli altri soggetti  pubblici interessati. Alla società pubblica di progetto sono attribuite le competenze necessarie  alla realizzazione dell'opera e delle opere strumentali o connesse, nonché alla espropriazione  delle aree interessate, e alla utilizzazione delle stesse e delle altre fonti di autofinanziamento  indotte dall'infrastruttura. La società pubblica di progetto è autorità espropriante ai sensi del  testo unico delle disposizioni legislative e regolamentari in materia di espropriazione per  pubblica utilità di cui al d.P.R. 8 giugno 2001, n. 327. La società pubblica di progetto realizza  l'intervento in nome proprio e per conto dei propri soci e mandanti, avvalendosi dei  finanziamenti deliberati dal CIPE in suo favore, operando anche al fine di ridurre il costo per la  pubblica finanza.

1-bis. Per lo svolgimento delle competenze di cui al secondo periodo del comma 1, le società  pubbliche di progetto applicano le disposizioni del presente codice.  (comma aggiunto dall'art. 1, comma 1, lettera hh), d.lgs. n. 152 del 2008)

2. Alla società pubblica di progetto possono partecipare le camere di commercio, industria e  artigianato e le fondazioni bancarie.

3. La società pubblica di progetto è istituita allo scopo di garantire il coordinamento tra i  soggetti pubblici volto a promuovere la realizzazione ed eventualmente la gestione  dell’infrastruttura, e a promuovere altresì la partecipazione al finanziamento; la società è  organismo di diritto pubblico ai sensi del presente codice e soggetto aggiudicatore ai sensi del  presente capo.  (comma così sostituito dall'art. 1, comma 1, lettera hh), d.lgs. n. 152 del 2008)

4. Gli enti pubblici interessati alla realizzazione di un'infrastruttura possono partecipare,  tramite accordo di programma, al finanziamento della stessa, anche attraverso la cessione al  soggetto aggiudicatore ovvero alla società pubblica di progetto di beni immobili di proprietà o  allo scopo espropriati con risorse finanziarie proprie.

5. Ai fini del finanziamento di cui al comma 4, gli enti pubblici possono contribuire per l'intera  durata del piano economico-finanziario al soggetto aggiudicatore o alla società pubblica di  progetto, devolvendo alla stessa i proventi di propri tributi o diverse fonti di reddito, fra cui:

a) da parte dei comuni, i ricavi derivanti dai flussi aggiuntivi di oneri di urbanizzazione o  infrastrutturazione e ICI, indotti dalla infrastruttura;   b) da parte della camera di commercio, industria e artigianato, una quota della tassa di  iscrizione, allo scopo aumentata, ai sensi della legge 29 dicembre 1993, n. 580.



## Page 162


### Text on Page 162

6. La realizzazione di infrastrutture costituisce settore ammesso, verso il quale le fondazioni  bancarie possono destinare il reddito, nei modi e nelle forme previste dalle norme in vigore.

7. I soggetti privati interessati alla realizzazione di un'infrastruttura possono contribuire alla  stessa attraverso la cessione di immobili di loro proprietà o impegnandosi a contribuire alla  spesa, a mezzo di apposito accordo procedimentale.

Art. 173. Modalità di realizzazione   (art. 6, d.lgs. n. 190/2002)

1. In deroga alle previsioni di cui all'articolo 53, la realizzazione delle infrastrutture è oggetto  di:

a) concessione di costruzione e gestione;   b) affidamento unitario a contraente generale.

Art. 174. Concessioni relative a infrastrutture   (art. 7, d.lgs. n. 190/2002)

1. Il concessionario assume a proprio carico il rischio di gestione dell'opera. Il prezzo  eventualmente da accordare al concessionario e la durata della concessione sono determinati,  nel bando di gara, sulla base del piano economico finanziario e costituiscono, come previsto al  successivo articolo 177, comma 4, parametri di aggiudicazione della concessione. Nella  determinazione del prezzo si tiene conto dell'eventuale prestazione di beni e servizi da parte  del concessionario allo stesso soggetto aggiudicatore, relativamente all'opera concessa,  secondo le previsioni del bando di gara.

2. Le procedure di appalto del concessionario e i rapporti dello stesso concessionario con i  propri appaltatori o con il proprio contraente generale, sono regolate esclusivamente dalle:

- norme regolanti gli appalti del concessionario di cui agli articoli da 146 a 151;   - norme di qualificazione degli appaltatori e subappaltatori di cui al regolamento;   - verifiche antimafia, da espletarsi nei confronti degli affidatari e subaffidatari di lavori.

I rapporti tra concessionario e appaltatore o contraente generale sono rapporti di diritto privato  disciplinati dal contratto e dalle norme del codice civile.

3. I rapporti di collegamento del concessionario con le imprese esecutrici dei lavori sono  individuati e regolati dall'articolo 149, comma 3. L'elenco limitativo di tali imprese è unito alle  candidature per la concessione. Tale elenco è aggiornato in funzione delle modifiche che  intervengono successivamente nei collegamenti tra le imprese. Ove il concessionario si avvalga  per la realizzazione delle opere, di un contraente generale, ai rapporti tra concessionario e  contraente generale si applicano i commi 7, 8 e 9 dell'articolo 176. Ove il contraente generale  sia un'impresa collegata al concessionario, deve assicurare il subaffidamento a terzi delle quote  ad essi riservate in sede di gara ovvero ai sensi del comma 4; il subaffidamento delle quote  predette dovrà avvenire con la procedura prevista per gli appalti del concessionario dagli  articoli da 146 a 151.

4. E' fatto divieto alle amministrazioni aggiudicatrici, di procedere ad estensioni dei lavori  affidati in concessione al di fuori delle ipotesi consentite dall'articolo 147, previo  aggiornamento degli atti convenzionali sulla base di uno schema predisposto dal Ministro delle  infrastrutture. Di tale aggiornamento deve essere data comunicazione al Parlamento.

4-bis. Al fine di assicurare adeguati livelli di bancabilità e il coinvolgimento del sistema  bancario nell' operazione, si applicano, in quanto compatibili, le disposizioni contenute



## Page 163


### Text on Page 163

all'articolo 144, commi 3-bis, 3-ter e 3-quater.  (comma introdotto dall'art. 19, comma 1, lettera d), legge n. 98 del 2013)

5. (comma abrogato dall'art. 1, comma 1, lettera ii), d.lgs. n. 152 del 2008)

Art. 175. Promotore e finanza di progetto   (art. 8, d.lgs. n. 190/2002)   (articolo così sostituito dall'art. 41, comma 5-bis, legge n. 214 del 2011)

1. Il Ministero pubblica nel sito informatico di cui al decreto del Ministro dei lavori pubblici in  data 6 aprile 2001, pubblicato nella Gazzetta Ufficiale n. 100 del 2 maggio 2001, nonché nella  Gazzetta Ufficiale della Repubblica italiana e in quella dell’Unione europea, la lista delle  infrastrutture inserite nel programma di cui all’articolo 161, comma 1, del presente codice, per  le quali i soggetti aggiudicatori intendono ricorrere alle procedure della finanza di progetto  disciplinate dal presente articolo. Nella lista è precisato, per ciascuna infrastruttura, l’ufficio del  soggetto aggiudicatore presso il quale gli interessati possono ottenere le informazioni ritenute  utili.

2. Ai fini dell’inserimento dell’intervento nella lista, i soggetti aggiudicatori rimettono lo studio  di fattibilità al Ministero, che ne cura l’istruttoria secondo quanto previsto dall’articolo 161,  comma 1-quater. Il Ministero sottopone lo studio di fattibilità al CIPE, che si esprime con la  partecipazione dei presidenti delle regioni e delle province autonome eventualmente  interessate e, in caso di valutazione positiva, indica, fra l’altro, le eventuali risorse pubbliche  destinate al progetto, che devono essere disponibili a legislazione vigente. Dette risorse  devono essere mantenute disponibili per i progetti approvati sino alla loro realizzazione.

3. Il Ministero aggiorna la lista di cui al comma 1, indicando gli interventi i cui studi di fattibilità  sono stati approvati dal CIPE.

4. Il soggetto aggiudicatore, entro novanta giorni dalla data in cui diventa efficace la delibera  del CIPE di approvazione dello studio di fattibilità, provvede alla pubblicazione del bando di  gara sulla base dello studio di fattibilità.

5. Il bando, oltre a quanto previsto dall’articolo 177, deve specificare che:

a) le offerte devono contenere un progetto preliminare che, oltre a quanto previsto  nell’allegato tecnico di cui all’allegato XXI, deve evidenziare, con apposito adeguato elaborato  cartografico, le aree impegnate, le relative eventuali fasce di rispetto e le occorrenti misure di  salvaguardia, e deve, inoltre, indicare ed evidenziare anche le caratteristiche prestazionali, le  specifiche funzionali e i costi dell’infrastruttura da realizzare, ivi compreso il costo per le  eventuali opere e misure compensative dell’impatto territoriale e sociale; una bozza di  convenzione; un piano economico-finanziario asseverato ai sensi dell’articolo 153, comma 9,  primo periodo, nonché dare conto del preliminare coinvolgimento di uno o più istituti  finanziatori nel progetto. Il piano economico-finanziario comprende l’importo delle spese  sostenute per la predisposizione dell’offerta, comprensivo anche dei diritti sulle opere  dell’ingegno di cui all’articolo 2578 del codice civile. Tale importo non può superare il 2,5 per  cento del valore dell’investimento, come desumibile dallo studio di fattibilità posto a base di  gara;  b) il soggetto aggiudicatore richiede al promotore scelto ai sensi del comma 6 di apportare al  progetto preliminare, ed eventualmente allo schema di convenzione e al piano economico- finanziario, da esso presentati, le modifiche eventualmente intervenute in fase di approvazione  del progetto preliminare da parte del CIPE. In tal caso la concessione è definitivamente  aggiudicata al promotore solo successivamente all’accettazione, da parte di quest’ultimo, delle  modifiche indicate. In caso di mancata accettazione delle modifiche indicate dal CIPE da parte  del promotore, il soggetto aggiudicatore ha facoltà di chiedere ai concorrenti successivi in  graduatoria l’accettazione, entro trenta giorni dalla richiesta, delle modifiche da apportare al  progetto preliminare presentato dal promotore alle stesse condizioni proposte a quest’ultimo e



## Page 164


### Text on Page 164

non accettate dallo stesso. In caso di esito negativo o di una sola offerta, il soggetto  aggiudicatore ha facoltà di procedere ai sensi dell’articolo 177, ponendo a base di gara il  progetto preliminare predisposto dal promotore, aggiornato con le prescrizioni del CIPE;  c) il promotore, o eventualmente altro concorrente scelto ai sensi della lettera b) ai fini  dell’aggiudicazione definitiva della concessione, deve dare adeguato conto dell’integrale  copertura finanziaria dell’investimento, anche acquisendo la disponibilità di uno o più istituti di  credito a concedere il finanziamento previsto nel piano economico-finanziario correlato al  progetto preliminare presentato dal promotore ed eventualmente adeguato a seguito della  deliberazione del CIPE.

5-bis. Al fine di assicurare adeguati livelli di bancabilità e il coinvolgimento del sistema  bancario nell' operazione, si applicano, in quanto compatibili, le disposizioni contenute  all'articolo 144, commi 3-bis, 3-ter e 3-quater.  (comma introdotto dall'art. 19, comma 1, lettera e), legge n. 98 del 2013)

6. In parziale deroga a quanto stabilito dall’articolo 177, il soggetto aggiudicatore valuta le  offerte presentate con il criterio dell’offerta economicamente più vantaggiosa, redige una  graduatoria e nomina promotore il soggetto che ha presentato la migliore offerta; la nomina  del promotore può aver luogo anche in presenza di una sola offerta. L’esame delle offerte è  esteso agli aspetti relativi alla qualità del progetto preliminare presentato, al valore economico  e finanziario del piano e al contenuto della bozza di convenzione.

7. Le offerte sono corredate delle garanzie e delle cauzioni di cui all’articolo 153, comma 13,  primo periodo.

8. L’offerta del promotore è vincolante per il periodo indicato nel bando, comunque non  inferiore a un anno dalla presentazione dell’offerta stessa.

9. Il soggetto aggiudicatore promuove, ove necessaria, la procedura di valutazione di impatto  ambientale e quella di localizzazione urbanistica, ai sensi dell’articolo 165, comma 3. A tale  fine, il promotore integra il progetto preliminare con lo studio di impatto ambientale e con  quanto necessario alle predette procedure.

10. Il progetto preliminare, istruito ai sensi dell’articolo 165, comma 4, è approvato dal CIPE ai  sensi dell’articolo 169-bis, unitamente allo schema di convenzione e al piano economico- finanziario. La mancata approvazione del progetto preliminare da parte del CIPE non determina  alcun diritto in capo all’offerente con riguardo alle prestazioni e alle attività già svolte.

11. Il soggetto aggiudicatore procede all’aggiudicazione e alla stipula del contratto di  concessione nei termini e alle condizioni di cui al comma 5, lettere b) e c). Nel caso in cui  risulti aggiudicatario della concessione un soggetto diverso dal promotore, quest’ultimo ha  diritto al pagamento, a carico dell’aggiudicatario definitivo, dell’importo delle spese sostenute  per la predisposizione dell’offerta e al rimborso dei costi sostenuti per le integrazioni di cui al  comma 9.

12. Il soggetto aggiudicatario è tenuto agli adempimenti previsti dall’articolo 153, comma 13,  secondo e terzo periodo.

13. È facoltà dei soggetti di cui all’articolo 153, comma 20, presentare al soggetto  aggiudicatore studi di fattibilità relativi alla realizzazione di infrastrutture inserite nel  programma di cui all’articolo 161, non presenti nella lista di cui al comma 1 del presente  articolo. Ai fini dell’inserimento dell’intervento nella lista di cui al predetto comma 1, il soggetto  aggiudicatore trasmette lo studio di fattibilità al Ministero il quale, svolta l’istruttoria ai sensi  dell’articolo 161, comma 1-quater, lo sottopone al CIPE per l’approvazione ai sensi del comma  2 del presente articolo. L’inserimento dell’intervento nella lista non determina alcun diritto del  proponente al compenso per le prestazioni compiute o alla realizzazione degli interventi  proposti.



## Page 165


### Text on Page 165

14. I soggetti di cui all'articolo 153, comma 20, possono presentare al soggetto aggiudicatore  proposte relative alla realizzazione di infrastrutture inserite nel programma di cui all'articolo  161, non presenti nella lista di cui al comma 1 del presente articolo. Il soggetto aggiudicatore  può riservarsi di non accogliere la proposta ovvero di interrompere il procedimento, senza  oneri a proprio carico, prima che siano avviate le procedure di cui al sesto periodo del presente  comma. La proposta contiene il progetto preliminare redatto ai sensi del comma 5, lettera a),  lo studio di impatto ambientale, la bozza di convenzione, il piano economico-finanziario  asseverato da uno dei soggetti di cui all'articolo 153, comma 9, primo periodo, nonché  l'indicazione del contributo pubblico eventualmente necessario alla realizzazione del progetto e  la specificazione delle caratteristiche del servizio e della gestione. Il piano economico- finanziario comprende l'importo di cui all'articolo 153, comma 9, secondo periodo; tale importo  non può superare il 2,5 per cento del valore dell'investimento. La proposta è corredata delle  autodichiarazioni relative al possesso dei requisiti di cui all'articolo 153, comma 20, della  cauzione di cui all'articolo 75, e dell'impegno a prestare una cauzione nella misura dell'importo  di cui all'articolo 153, comma 9, terzo periodo, nel caso di indizione di gara. Il soggetto  aggiudicatore promuove, ove necessaria, la procedura di impatto ambientale e quella di  localizzazione urbanistica, ai sensi dell'articolo 165, comma 3, invitando eventualmente il  proponente ad integrare la proposta con la documentazione necessaria alle predette  procedure. La proposta viene rimessa dal soggetto aggiudicatore al Ministero, che ne cura  l'istruttoria ai sensi dell'articolo 165, comma 4. Il progetto preliminare è approvato dal CIPE ai  sensi dell'articolo 169-bis, unitamente allo schema di convenzione e al piano economico- finanziario. Il soggetto aggiudicatore ha facoltà di richiedere al proponente di apportare alla  proposta le modifiche eventualmente intervenute in fase di approvazione da parte del CIPE. Se  il proponente apporta le modifiche richieste assume la denominazione di promotore e la  proposta è inserita nella lista di cui al comma 1 ed è posta a base di gara per l'affidamento di  una concessione ai sensi dell'articolo 177, cui partecipa il promotore con diritto di prelazione,  di cui è data evidenza nel bando di gara. Se il promotore non partecipa alla gara, il soggetto  aggiudicatore incamera la cauzione di cui all'articolo 75. I concorrenti devono essere in  possesso dei requisiti di cui all'articolo 153, comma 8. Si applica l'articolo 153, comma 4 e 19,  tredicesimo, quattordicesimo e quindicesimo periodo. Il soggetto aggiudicatario è tenuto agli  adempimenti previsti dall'articolo 153, comma 13, secondo e terzo periodo.  (comma così sostituito dall'art. 42, comma 1, legge n. 27 del 2012)

Art. 176. Affidamento a contraente generale   (art. 9, d.lgs. n. 190/2002; art. 2, d.lgs. n. 189/2005)

1. Con il contratto di cui all'articolo 173, comma 1, lettera b), il soggetto aggiudicatore, in  deroga all'articolo 53, affida ad un soggetto dotato di adeguata esperienza e qualificazione  nella costruzione di opere nonché di adeguata capacità organizzativa, tecnico-realizzativa e  finanziaria la realizzazione con qualsiasi mezzo dell'opera, nel rispetto delle esigenze  specificate nel progetto preliminare o nel progetto definitivo redatto dal soggetto aggiudicatore  e posto a base di gara, contro un corrispettivo pagato in tutto o in parte dopo l'ultimazione dei  lavori.

2. Il contraente generale provvede:

a) allo sviluppo del progetto definitivo e alle attività tecnico amministrative occorrenti al  soggetto aggiudicatore per pervenire all'approvazione dello stesso da parte del CIPE, ove detto  progetto non sia stato posto a base di gara;   b) all'acquisizione delle aree di sedime; la delega di cui all'articolo 6, comma 8, del d.P.R. 8  giugno 2001, n. 327, in assenza di un concessionario, può essere accordata al contraente  generale;   c) alla progettazione esecutiva;  d) all'esecuzione con qualsiasi mezzo dei lavori e alla loro direzione;   e) al prefinanziamento, in tutto o in parte, dell'opera da realizzare;   f) ove richiesto, all'individuazione delle modalità gestionali dell'opera e di selezione dei soggetti  gestori;  g) all'indicazione, al soggetto aggiudicatore, del piano degli affidamenti, delle espropriazioni,



## Page 166


### Text on Page 166

delle forniture di materiale e di tutti gli altri elementi utili a prevenire le infiltrazioni della  criminalità, secondo le forme stabilite tra quest'ultimo e gli organi competenti in materia.

3. Il soggetto aggiudicatore provvede:

a) alle attività necessarie all'approvazione del progetto definitivo da parte del CIPE, ove detto  progetto non sia stato posto a base di gara;   b) all'approvazione del progetto esecutivo e delle varianti;   c) alla alta sorveglianza sulla realizzazione delle opere;   d) al collaudo delle stesse;  e) alla stipulazione di appositi accordi con gli organi competenti in materia di sicurezza nonché  di prevenzione e repressione della criminalità, finalizzati alla verifica preventiva del programma  di esecuzione dei lavori in vista del successivo monitoraggio di tutte le fasi di esecuzione delle  opere e dei soggetti che le realizzano. I contenuti di tali accordi sono definiti dal CIPE sulla  base delle linee guida indicate dal Comitato di coordinamento per l'alta sorveglianza delle  grandi opere, istituito ai sensi dell'articolo 180 del codice e del decreto dell'interno in data 14  marzo 2003, pubblicato nella Gazzetta Ufficiale n. 54 del 5 marzo 2004, in ogni caso  prevedendo l'adozione di protocolli di legalità che comportino clausole specifiche di impegno,  da parte dell'impresa aggiudicataria, a denunciare eventuali tentativi di estorsione, con la  possibilità di valutare il comportamento dell'aggiudicatario ai fini della successiva ammissione a  procedure ristrette della medesima stazione appaltante in caso di mancata osservanza di tali  prescrizioni. Le prescrizioni del CIPE a cui si uniformano gli accordi di sicurezza sono vincolanti  per i soggetti aggiudicatori e per l'impresa aggiudicataria, che è tenuta a trasferire i relativi  obblighi a carico delle imprese interessate a qualunque titolo alla realizzazione dei lavori. Le  misure di monitoraggio per la prevenzione e repressione di tentativi di infiltrazione mafiosa  comprendono il controllo dei flussi finanziari connessi alla realizzazione dell'opera, inclusi quelli  concernenti risorse totalmente o parzialmente a carico dei promotori ai sensi dell'articolo 175 e  quelli derivanti dalla attuazione di ogni altra modalità di finanza di progetto. Il CIPE definisce,  altresì, lo schema di articolazione del monitoraggio finanziario, indicando i soggetti sottoposti a  tale forma di controllo, le modalità attraverso le quali esercitare il monitoraggio, nonché le  soglie di valore delle transazioni finanziarie oggetto del monitoraggio stesso, potendo anche  indicare, a tal fine, limiti inferiori a quello previsto ai sensi dell'articolo 1, comma 1, del  decreto-legge 3 maggio 1991, n. 143, convertito, con modificazioni, dalla legge 5 luglio 1991,  n. 197. Gli oneri connessi al monitoraggio finanziario sono ricompresi nell'aliquota forfettaria di  cui al comma 20.  (lettera così modificata dall'art. 3, comma 1, lettera l), d.lgs. n. 113 del 2007)

4. Il contraente generale risponde nei confronti del soggetto aggiudicatore della corretta e  tempestiva esecuzione dell'opera, secondo le successive previsioni del presente capo. I  rapporti tra soggetto aggiudicatore e contraente generale sono regolati, per quanto non  previsto dalla legge 21 dicembre 2001, n. 443, dal presente capo e dal regolamento, dalle  norme della parte II che costituiscono attuazione della direttiva 2004/18 o dalle norme della  parte III, dagli atti di gara e dalle norme del codice civile regolanti l'appalto.

5. Alle varianti del progetto affidato al contraente generale non si applicano gli articoli 56, 57 e  132; esse sono regolate dalle norme della parte II che costituiscono attuazione della direttiva  2004/18 o dalle norme della parte III e dalle disposizioni seguenti:

a) restano a carico del contraente generale le eventuali varianti necessarie ad emendare i vizi  o integrare le omissioni del progetto redatto dallo stesso e approvato dal soggetto  aggiudicatore, mentre restano a carico del soggetto aggiudicatore le eventuali varianti indotte  da forza maggiore, sorpresa geologica o sopravvenute prescrizioni di legge o di enti terzi o  comunque richieste dal soggetto aggiudicatore;  b) al di fuori dei casi di cui alla lettera a), il contraente generale può proporre al soggetto  aggiudicatore le varianti progettuali o le modifiche tecniche ritenute dallo stesso utili a ridurre  il tempo o il costo di realizzazione delle opere; il soggetto aggiudicatore può rifiutare la  approvazione delle varianti o modifiche tecniche ove queste non rispettino le specifiche  tecniche e le esigenze del soggetto aggiudicatore, specificate nel progetto posto a base di gara,



## Page 167


### Text on Page 167

o comunque determinino peggioramento della funzionalità, durabilità, manutenibilità e  sicurezza delle opere, ovvero comportino maggiore spesa a carico del soggetto aggiudicatore o  ritardo del termine di ultimazione.

6. Il contraente generale provvede alla esecuzione unitaria delle attività di cui al comma 2  direttamente ovvero, se costituito da più soggetti, a mezzo della società di progetto di cui al  comma 10; i rapporti del contraente generale con i terzi sono rapporti di diritto privato, a cui  non si applica il presente codice, salvo quanto previsto nel presente capo. Al contraente  generale che sia esso stesso amministrazione aggiudicatrice o ente aggiudicatore si applicano  le sole disposizioni di cui alla parte I e alla parte II, che costituiscono attuazione della direttiva  2004/18, ovvero di cui alla parte III.   (comma così modificato dall'art. 1, comma 1, lettera mm), d.lgs. n. 152 del 2008)

7. Il contraente generale può eseguire i lavori affidati direttamente, nei limiti della  qualificazione posseduta a norma del regolamento, ovvero mediante affidamento a soggetti  terzi. I terzi affidatari di lavori del contraente generale devono a loro volta possedere i requisiti  di qualificazione prescritti dal regolamento, e possono subaffidare i lavori nei limiti e alle  condizioni previste per gli appaltatori di lavori pubblici; l'articolo 118 si applica ai predetti  subaffidamenti. Il soggetto aggiudicatore richiede al contraente generale di individuare e  indicare, in sede di offerta, le imprese esecutrici di una quota non inferiore al trenta per cento  degli eventuali lavori che il contraente generale prevede di eseguire mediante affidamento a  terzi.

8. L'affidamento al contraente generale, nonché gli affidamenti e subaffidamenti di lavori del  contraente generale, sono soggetti alle verifiche antimafia, con le modalità previste per i lavori  pubblici.

9. Il soggetto aggiudicatore verifica, prima di effettuare qualsiasi pagamento a favore del  contraente generale, compresa l’emissione di eventuali stati di avanzamento lavori, il regolare  adempimento degli obblighi contrattuali del contraente generale verso i propri affidatari: ove  risulti l’inadempienza del contraente generale, il soggetto aggiudicatore applica una detrazione  sui successivi pagamenti e procede al pagamento diretto all’affidatario, nonché applica le  eventuali diverse sanzioni previste nel contratto.  (comma così sostituito dall'art. 1, comma 72, legge n. 147 del 2013)

periodicamente il regolare adempimento degli obblighi contrattuali del contraente generale  verso i propri affidatari; ove risulti la inadempienza del contraente generale, il soggetto  aggiudicatore ha facoltà di applicare una detrazione sui successivi pagamenti e procedere al  pagamento diretto all'affidatario, nonché di applicare le eventuali diverse sanzioni previste in  contratto.

10. Per il compimento delle proprie prestazioni il contraente generale, ove composto da più  soggetti, costituisce una società di progetto in forma di società, anche consortile, per azioni o a  responsabilità limitata. La società è regolata dall'articolo 156 e dalle successive disposizioni del  presente articolo. Alla società possono partecipare, oltre ai soggetti componenti il contraente  generale, istituzioni finanziarie, assicurative e tecnico operative preventivamente indicate in  sede di gara. La società così costituita subentra nel rapporto al contraente generale senza  alcuna autorizzazione, salvo le verifiche antimafia e senza che il subentro costituisca cessione  di contratto; salvo diversa previsione del contratto, i soggetti componenti il contraente  generale restano solidalmente responsabili con la società di progetto nei confronti del soggetto  aggiudicatore per la buona esecuzione del contratto. In alternativa, la società di progetto può  fornire al soggetto aggiudicatore garanzie bancarie e assicurative per la restituzione delle  somme percepite in corso d'opera, liberando in tal modo i soci. Tali garanzie cessano alla data  di emissione del certificato di collaudo dell'opera. Il capitale minimo della società di progetto è  indicato nel bando di gara.



## Page 168


### Text on Page 168

11. Il contratto stabilisce le modalità per la eventuale cessione delle quote della società di  progetto, fermo restando che i soci che hanno concorso a formare i requisiti per la  qualificazione sono tenuti a partecipare alla società e a garantire, nei limiti del contratto, il  buon adempimento degli obblighi del contraente generale, sino a che l'opera sia realizzata e  collaudata. L'ingresso nella società di progetto e lo smobilizzo di partecipazioni da parte di  istituti bancari e altri investitori istituzionali che non abbiano concorso a formare i requisiti per  la qualificazione può tuttavia avvenire in qualsiasi momento. Il soggetto aggiudicatore non può  opporsi alla cessione di crediti effettuata dal contraente generale nell'ipotesi di cui all'articolo  117.

12. Il bando determina la quota di valore dell'opera che deve essere realizzata dal contraente  generale con anticipazione di risorse proprie e i tempi e i modi di pagamento del prezzo. Per i  bandi pubblicati entro il 31 dicembre 2006, tale quota non può superare il venti per cento  dell'importo dell'affidamento posto a base di gara e, in ogni caso, il saldo della quota di  corrispettivo ritenuta a tal fine deve essere pagato alla ultimazione dei lavori. Per il  finanziamento della predetta quota, il contraente generale o la società di progetto possono  emettere obbligazioni, previa autorizzazione degli organi di vigilanza, anche in deroga ai limiti  dell'articolo 2412 del codice civile. Il soggetto aggiudicatore garantisce il pagamento delle  obbligazioni emesse, nei limiti del proprio debito verso il contraente generale quale risultante  da stati di avanzamento emessi ovvero dal conto finale o dal certificato di collaudo dell'opera;  le obbligazioni garantite dal soggetto aggiudicatore possono essere utilizzate per la  costituzione delle riserve bancarie o assicurative previste dalla legislazione vigente. Le  modalità di operatività della garanzia di cui al terzo periodo del presente comma sono stabilite  con decreto del Ministro dell'economia e delle finanze, di concerto con il Ministro delle  infrastrutture. Le garanzie prestate dallo Stato ai sensi del presente comma sono inserite  nell'elenco allegato allo stato di previsione del Ministero dell'economia e delle finanze, di cui  all'articolo 13 della legge 5 agosto 1978, n. 468, e successive modificazioni e integrazioni.   (comma così modificato dall'art. 2, comma 1, lettera vv), d.lgs. n. 113 del 2007)

13. I crediti delle società di progetto, ivi incluse quelle costituite dai concessionari a norma  dell'articolo 156, nei confronti del soggetto aggiudicatore sono cedibili ai sensi dell'articolo 117;  la cessione può avere ad oggetto crediti non ancora liquidi ed esigibili.

14. La cessione deve essere stipulata mediante atto pubblico o scrittura privata autenticata e  deve essere notificata al debitore ceduto. L'atto notificato deve espressamente indicare se la  cessione è effettuata a fronte di un finanziamento senza rivalsa o con rivalsa limitata.

15. Il soggetto aggiudicatore liquida l'importo delle prestazioni rese e prefinanziate dal  contraente generale con la emissione di un certificato di pagamento esigibile alla scadenza del  prefinanziamento secondo le previsioni contrattuali. Per i soli crediti di cui al presente comma  ceduti a fronte di finanziamenti senza rivalsa o con rivalsa limitata, la emissione del certificato  di pagamento costituisce definitivo riconoscimento del credito del finanziatore cessionario; al  cessionario non è applicabile nessuna eccezione di pagamento delle quote di prefinanziamento  riconosciute, derivante dai rapporti tra debitore e creditore cedente, ivi inclusa la  compensazione con crediti derivanti dall'adempimento dello stesso contratto o con qualsiasi  diverso credito nei confronti del contraente generale cedente.

16. Il bando di gara indica la data ultima di pagamento dei crediti riconosciuti definitivi ai sensi  del comma 15, in tutti i casi di mancato o ritardato completamento dell'opera.

17. Per gli affidamenti per i quali non sia prestata la garanzia globale di cui al comma 13 e vi  siano crediti riconosciuti definitivi ai sensi del comma 15:

a) la garanzia di buon adempimento non è soggetta alle riduzioni progressive di cui all'articolo  113; ove la garanzia si sia già ridotta ovvero la riduzione sia espressamente prevista nella  garanzia prestata, il riconoscimento definitivo del credito non opera se la garanzia non è  ripristinata e la previsione di riduzione espunta dalla garanzia;



## Page 169


### Text on Page 169

b) in tutti i casi di risoluzione del rapporto per motivi attribuibili al contraente generale si  applicano le disposizioni previste dall'articolo 159;  c) il contraente generale ha comunque facoltà di sostituire la garanzia di buon adempimento  con la garanzia globale, ove istituita; in tale caso non si applicano le previsioni di cui alle  lettere a) e b).

18. Il contraente generale presta, una volta istituita, la garanzia globale di esecuzione di cui  all'articolo 129, comma 3, che deve comprendere la possibilità per il garante, in caso di  fallimento o inadempienza del contraente generale, di far subentrare nel rapporto altro  soggetto idoneo in possesso dei requisiti di contraente generale, scelto direttamente dal  garante stesso.

19. I capitolati prevedono, tra l'altro:

a) le modalità e i tempi, nella fase di sviluppo e approvazione del progetto definitivo ed  esecutivo, delle prestazioni propedeutiche ai lavori, pertinenti in particolare le prestazioni di cui  all'articolo 165, comma 8, e i lavori di cantierizzazione, ove autorizzati;   b) le modalità e i tempi per il pagamento dei ratei di corrispettivo dovuti al contraente generale  per le prestazioni compiute prima dell'inizio dei lavori, pertinenti in particolare le attività  progettuali e le prestazioni di cui alla lettera a).

20. Al fine di garantire l'attuazione di idonee misure volte al perseguimento delle finalità di  prevenzione e repressione della criminalità e dei tentativi di infiltrazione mafiosa di cui agli  articoli 176, comma 3, lettera e), e 180, comma 2, il soggetto aggiudicatore indica nel bando  di gara un'aliquota forfettaria, non sottoposta al ribasso d'asta, ragguagliata all'importo  complessivo dell'intervento, secondo valutazioni preliminari che il contraente generale è tenuto  a recepire nell'offerta formulata in sede di gara. Nel progetto che si pone a base di gara,  elaborato dal soggetto aggiudicatore, la somma corrispondente a detta aliquota è inclusa nelle  somme a disposizione del quadro economico, ed è unita una relazione di massima che correda  il progetto, indicante l'articolazione delle suddette misure, nonché la stima dei costi. Tale stima  è riportata nelle successive fasi della progettazione. Le variazioni tecniche per l'attuazione delle  misure in questione, eventualmente proposte dal contraente generale, in qualunque fase  dell'opera, non possono essere motivo di maggiori oneri a carico del soggetto aggiudicatore.  Ove il progetto preliminare sia prodotto per iniziativa del promotore, quest'ultimo predispone  analoga articolazione delle misure in questione, con relativa indicazione dei costi, non  sottoposti a ribasso d'asta e inseriti nelle somme a disposizione dell'amministrazione. Le  disposizioni del presente comma si applicano, in quanto compatibili, anche nei casi di  affidamento mediante concessione.  (comma così modificato dall'art. 4, comma 2, lettera aa), legge n. 106 del 2011)

Art. 177. Procedure di aggiudicazione   (art. 10, e art. 20-octies, comma 4, d.lgs. n. 190/2002)

1. L'aggiudicazione delle concessioni e degli affidamenti a contraente generale avviene  mediante procedura ristretta.

2. Per l'affidamento delle concessioni si pone a base di gara il progetto preliminare ovvero il  progetto definitivo; per l'affidamento a contraente generale si pone a base di gara il progetto  preliminare ovvero quello definitivo; è applicabile altresì l'articolo 53, comma 2, lettera c).   (comma così modificato dall'art. 2, comma 1, lettera zz), d.lgs. n. 113 del 2007, poi dall'art.  55, comma 1, legge n. 27 del 2012)

3. I soggetti aggiudicatori possono stabilire e indicare nel bando di gara, in relazione  all'importanza e alla complessità delle opere da realizzare, il numero minimo e massimo di  concorrenti che verranno invitati a presentare offerta. Nel caso in cui le domande di  partecipazione superino il predetto numero massimo, i soggetti aggiudicatori individuano i  soggetti da invitare redigendo una graduatoria di merito sulla base di criteri oggettivi, non



## Page 170


### Text on Page 170

discriminatori e pertinenti all'oggetto del contratto, predefiniti nel bando di gara. In ogni caso,  il numero minimo di concorrenti da invitare non può essere inferiore a cinque, se esistono in  tale numero soggetti qualificati. In ogni caso il numero di candidati invitati deve essere  sufficiente ad assicurare una effettiva concorrenza.

4. L'aggiudicazione dei contratti di cui al comma 1 avviene: al prezzo più basso ovvero  all'offerta economicamente più vantaggiosa, individuata sulla base di una pluralità di criteri fra  i quali:

a) il prezzo;   b) il valore tecnico ed estetico delle varianti;   c) il tempo di esecuzione;   d) il costo di utilizzazione e di manutenzione;   e) per le concessioni, il rendimento, la durata della concessione, le modalità di gestione, il  livello e i criteri di aggiornamento delle tariffe da praticare all'utenza, nonché l'eventuale  prestazione di beni e servizi a norma dell'articolo 174, comma 2;   f) (lettera abrogata dall'art. 1-octies della legge n. 228 del 2006)  g) la maggiore entità, rispetto a quella prevista dal bando, del prefinanziamento che il  candidato è in grado di offrire;  h) ulteriori elementi individuati in relazione al carattere specifico delle opere da realizzare.

5. Per i soggetti aggiudicatori operanti nei settori di cui agli articoli da 208 a 214, si applicano,  per quanto non previsto nel presente articolo, le norme della parte III.

6. Per tutti gli altri soggetti aggiudicatori si applicano, per quanto non previsto nel presente  articolo, le norme della parte II che costituiscono attuazione della direttiva 2004/18.

7. Per l'affidamento di servizi si applica l'articolo 164.

Art. 178. Collaudo   (art. 11, d.lgs. n. 190/2002)

1. Al collaudo delle infrastrutture si provvede con le modalità e nei termini previsti dall'articolo  141.

2. Per le infrastrutture di grande rilevanza o complessità, il soggetto aggiudicatore può  autorizzare le commissioni di collaudo ad avvalersi dei servizi di supporto e di indagine di  soggetti specializzati nel settore. Gli oneri relativi sono a carico dei fondi con le modalità e i  limiti stabiliti con decreto del Ministro delle infrastrutture, di concerto con il Ministro  dell'economia e delle finanze. L'affidatario del supporto al collaudo non può avere rapporti di  collegamento con chi ha progettato, diretto, sorvegliato o eseguito in tutto o in parte  l'infrastruttura.

Art. 179. Insediamenti produttivi e infrastrutture private strategiche per  l'approvvigionamento energetico   (art. 13, d.lgs. n. 190/2002)

1. Gli insediamenti produttivi e le infrastrutture private strategiche inclusi nel programma sono  opere private di preminente interesse nazionale; alla intesa Stato-regione per la localizzazione  delle stesse ad ogni fine urbanistico ed edilizio, alla valutazione di impatto ambientale, ove  necessaria, nonché al conseguimento di ogni altro parere e permesso, comunque denominato,  necessario alla realizzazione degli insediamenti produttivi e delle infrastrutture private  strategiche si provvede con le modalità di cui agli articoli 165 e 166; contestualmente  all'approvazione del progetto definitivo, ovvero con successiva eguale procedura, il realizzatore  dell'insediamento produttivo o dell'infrastruttura privata strategica può richiedere e conseguire  tutte le autorizzazioni e i permessi necessari all'esercizio dell'insediamento stesso.



## Page 171


### Text on Page 171

2. Per la localizzazione, la VIA, l'approvazione dei progetti e la dichiarazione di pubblica utilità  delle infrastrutture strategiche per l'approvvigionamento energetico, incluse nel programma di  cui all'articolo 161, si applicano le disposizioni di cui ai commi seguenti.

3. Il soggetto aggiudicatore, o per esso, il concessionario o contraente generale, trasmette al  Ministero e al Ministero delle attività produttive, entro il termine di sei mesi dall'approvazione  del programma, il progetto delle infrastrutture di competenza. Il progetto è trasmesso altresì  alle amministrazioni interessate rappresentate nel CIPE e alle ulteriori amministrazioni  competenti a rilasciare permessi e autorizzazioni necessari alla realizzazione e all'esercizio  delle opere, nonché ai gestori di opere interferenti. Nei casi in cui, ai sensi delle disposizioni  vigenti, l'opera è soggetta a VIA, il progetto contiene tutti gli elementi necessari ai fini dello  svolgimento delle relative procedure ed è corredato dallo studio di impatto ambientale che è  reso pubblico secondo le procedure vigenti. Il progetto evidenzia con adeguato elaborato  cartografico le aree impegnate, le eventuali fasce di rispetto e le necessarie misure di  salvaguardia. L'avvio del procedimento, anche ai fini della dichiarazione di pubblica utilità, è  comunicato dal soggetto aggiudicatore o, per esso, dal concessionario o contraente generale,  ai privati interessati ai sensi della legge 7 agosto 1990, n. 241 e successive modificazioni, con  le stesse forme previste per la VIA dall'articolo 5 del decreto del Presidente del Consiglio dei  Ministri 10 agosto 1988, n. 377.

4. Il Ministero convoca una Conferenza di servizi entro trenta giorni dal ricevimento del  progetto. La Conferenza di servizi ha finalità istruttoria e acquisisce gli atti e i documenti  relativi alla realizzazione del progetto. Nell'ambito della Conferenza di servizi, che si conclude  entro il termine perentorio di novanta giorni, le amministrazioni competenti e i gestori di opere  interferenti hanno facoltà di presentare motivate proposte di adeguamento, richieste di  prescrizioni all'atto della approvazione del progetto, o richieste di varianti che non modificano  le caratteristiche essenziali delle opere e le caratteristiche prestazionali e funzionali individuate  in sede di progetto. Entro i quaranta giorni successivi alla conclusione della Conferenza di  servizi il Ministero valuta le proposte e le richieste pervenute dalle amministrazioni competenti  e dai gestori delle opere interferenti e gli eventuali chiarimenti o integrazioni progettuali  apportati dal soggetto aggiudicatore, o per esso dal concessionario o contraente generale, e  formula la propria proposta al CIPE che, nei trenta giorni successivi, approva con eventuali  adeguamenti o prescrizioni il progetto definitivo. Nei casi in cui, ai sensi delle disposizioni  vigenti, l'opera è soggetta a VIA, si applicano per l'approvazione del progetto le procedure di  cui all'articolo 183.

5. L'approvazione del CIPE è adottata a maggioranza dei componenti con l'intesa dei presidenti  delle regioni e delle province autonome interessate. L'approvazione sostituisce, anche ai fini  urbanistici ed edilizi, ogni altra autorizzazione, approvazione, parere e nulla osta comunque  denominato, costituisce dichiarazione di pubblica utilità, indifferibilità e urgenza delle opere, e  consente la realizzazione e l'esercizio delle infrastrutture strategiche per l'approvvigionamento  energetico e di tutte le attività previste nel progetto approvato. In caso di dissenso della  regione o provincia autonoma si provvede con le modalità di cui all'articolo 165, comma 6.

6. Le funzioni amministrative previste dal presente capo relative alla realizzazione e  all'esercizio delle infrastrutture strategiche per l'approvvigionamento energetico sono svolte di  concerto tra il Ministero e il Ministero delle attività produttive. Le predette funzioni  comprendono anche quelle relative all’esercizio dei poteri espropriativi previsti dal testo unico  delle disposizioni legislative e regolamentari in materia di espropriazione per pubblica utilità, di  cui al d.P.R. 8 giugno 2001, n. 327, e quelle relative alle autorizzazioni delle varianti da  apportare al progetto definitivo approvato dal CIPE, sia in sede di redazione del progetto  esecutivo sia in fase di realizzazione delle opere, che non assumono rilievo sotto l’aspetto  localizzativo ai sensi dell’articolo 169, comma 3, quarto periodo, del presente codice e non  comportano altre sostanziali modificazioni rispetto al progetto approvato.  (comma così modificato dall'art. 27, comma 26, legge n. 99 del 2009)



## Page 172


### Text on Page 172

7. Relativamente alle infrastrutture strategiche per l'approvvigionamento energetico gli enti  aggiudicatori di cui all'articolo 207 applicano le disposizioni di cui alla parte III.  (comma così sostituito dall'art. 1, comma 1, lettera nn), d.lgs. n. 152 del 2008)

8. Alle interferenze che interessano gli insediamenti produttivi e le infrastrutture strategiche  per l'approvvigionamento energetico si applica l'articolo 170.

Art. 180. Disciplina regolamentare  (art. 15, d.lgs. n. 190/2002)

1. I soggetti aggiudicatori indicano negli atti di gara le disposizioni del regolamento che  trovano applicazione con riguardo all'esecuzione, alla contabilità e al collaudo.

2. Con decreto del Ministro dell'interno, di concerto con il Ministro della giustizia e con il  Ministro delle infrastrutture, sono individuate le procedure per il monitoraggio delle  infrastrutture e insediamenti industriali per la prevenzione e repressione di tentativi di  infiltrazione mafiosa. I relativi oneri sono posti a carico dei fondi con le modalità e nei limiti  stabiliti con apposito decreto del Ministro delle infrastrutture, di concerto con il Ministro  dell'economia e delle finanze.

Art. 181. Norme di coordinamento  (art. 16, d.lgs. n. 190/2002)

1. Le norme del presente capo non derogano le previsioni delle leggi 16 aprile 1973, n. 171, 29  novembre 1984, n. 798, e 5 febbraio 1992, n. 139, e successive modificazioni e integrazioni,  relative alle procedure speciali per la salvaguardia di Venezia.

2. Le procedure di approvazione, finanziamento e affidamento previste dal presente capo si  applicano all'attraversamento stabile dello Stretto di Messina, inserito nel programma, anche in  deroga alle previsioni della legge 17 dicembre 1971, n. 1158. La società Stretto di Messina  S.p.a., istituita secondo le previsioni della legge speciale 17 dicembre 1971, n. 1158, e  qualificata organismo di diritto pubblico in applicazione del decreto del Presidente del Consiglio  dei Ministri in data 23 gennaio 1998, costituisce soggetto aggiudicatore ai sensi del presente  capo.

Sezione II - Procedure per la valutazione di impatto ambientale delle grandi opere

Art. 182. Campo di applicazione   (art. 17, d.lgs. n. 190/2002)

1. La presente sezione, in attuazione dell'articolo 1, comma 2, della legge 21 dicembre 2001,  n. 443, disciplina la procedura per la valutazione di impatto ambientale e l'autorizzazione  integrata ambientale, limitatamente alle infrastrutture e agli insediamenti produttivi soggetti a  tale procedura a norma delle disposizioni vigenti relative alla VIA statale, nel rispetto delle  disposizioni di cui all'articolo 2 della direttiva 85/337/CEE del Consiglio, del 27 giugno 1985,  come modificata dalla direttiva 97/11/CE del Consiglio, del 3 marzo 1997.

2. Il procedimento di valutazione di impatto ambientale è obbligatorio e vincolante per tutte le  opere ad esso soggette a norma delle vigenti disposizioni ed è concluso, secondo le previsioni  della presente sezione; il permesso di costruire non può essere rilasciato se non è concluso il  procedimento di valutazione di impatto ambientale.

3. Sono esclusi dalla procedura di valutazione di impatto ambientale gli interventi destinati alla  difesa nazionale in vista di un pericolo imminente ovvero in seguito a calamità per le quali sia  stato dichiarato lo stato di emergenza ai sensi dell'articolo 5 della legge 24 febbraio 1992, n.  225. I provvedimenti di esclusione sono emanati con decreto del Presidente del Consiglio dei



## Page 173


### Text on Page 173

Ministri, su proposta del Ministro dell'ambiente e della tutela del territorio, di concerto con i  Ministri interessati, nel rispetto delle norme vigenti che garantiscono il diritto alla informazione  sull'intervento e sulla eventuale deroga.

4. Per le infrastrutture e insediamenti produttivi soggetti a screening o valutazione di impatto  ambientale regionale, il provvedimento di compatibilità ambientale è emesso dal CIPE, previa  valutazione da esprimersi dalle regioni nei modi e tempi previsti dall'articolo 165.

5. L'autorizzazione ambientale integrata, per gli insediamenti produttivi, è regolata dal decreto  legislativo 18 febbraio 2005, n. 59, quanto a presupposti e procedimento.

Art. 183. Procedure   (art. 18, d.lgs. n. 190/2002; art. 2, d.lgs. n. 189/2005)

1. L'istruttoria sui progetti relativi alle opere di cui all'articolo 182, comma 1, è eseguita al fine  di individuare, descrivere e valutare, in modo appropriato, per ciascun caso particolare, gli  effetti diretti e indiretti di un progetto sui seguenti fattori:

- l'uomo, la fauna e la flora;  - il suolo, l'acqua, l'aria, il clima e il paesaggio;   - i beni materiali e il patrimonio culturale;  - l'interazione tra i predetti fattori.

Per quanto non previsto dal presente codice e dall'allegato tecnico trovano applicazione le  norme del decreto del Presidente del Consiglio dei Ministri 10 agosto 1988, n. 377.

2. Il soggetto proponente predispone a proprie spese lo studio di impatto ambientale. Lo studio  di impatto ambientale è redatto secondo le direttive comunitarie in materia e le norme  dell'allegato tecnico di cui all'allegato XXI. In ogni caso esso deve almeno comprendere: una  descrizione del progetto con informazioni relative alla sua ubicazione, concezione e dimensioni;  una descrizione delle misure previste per evitare, ridurre e possibilmente compensare rilevanti  effetti negativi; i dati necessari per individuare e valutare principali effetti che il progetto può  avere sull'ambiente; una descrizione sommaria delle principali alternative prese in esame dal  committente con indicazione delle principali ragioni della scelta sotto il profilo dell'impatto  ambientale; dati, analisi e informazioni relative al progetto stesso, alla utilizzazione delle  risorse naturali, alla emissione di inquinanti, alla creazione di sostanze nocive e allo  smaltimento dei rifiuti. Il soggetto aggiudicatore deve redigere una relazione sui metodi di  previsione utilizzati per la valutazione dell'impatto ambientale e delle misure previste per  evitare, ridurre ed eventualmente compensare effetti negativi rilevanti del progetto  sull'ambiente, nonché consegnare un riassunto non tecnico delle informazioni trasmesse e  indicare le eventuali difficoltà riscontrate. Lo studio di impatto ambientale di un lotto di  infrastruttura deve contenere elementi di massima che diano informazioni sull'impatto  ambientale determinato dalla realizzazione degli altri lotti secondo le scelte seguite nel  progetto presentato.

3. Il progetto comprendente lo studio di impatto ambientale, relativo ad una delle opere di cui  all'articolo 182, comma 1, è trasmesso dal soggetto proponente al Ministero dell'ambiente e  della tutela del territorio.

4. Il Ministro dell'ambiente e della tutela del territorio tiene conto, ai fini delle valutazioni di  propria competenza, delle eventuali osservazioni ad esso rimesse dai soggetti pubblici e dai  privati interessati, nel termine di trenta giorni dalla data di presentazione della  documentazione da parte del soggetto aggiudicatore o dell'autorità proponente.   (comma così modificato dall’art. 34, comma 4, legge n. 221 del 2012)

5. Il Ministro dell'ambiente e della tutela del territorio e, per le opere incidenti su aree  sottoposte a vincolo di tutela culturale o paesaggistica, il Ministro per i beni e le attività



## Page 174


### Text on Page 174

culturali, decorsi novanta giorni dalla data di presentazione della documentazione da parte del  soggetto aggiudicatore o dell'autorità proponente, provvedono ad emettere la valutazione sulla  compatibilità ambientale dell'opera, comunicandola alle regioni interessate e al Ministro delle  infrastrutture nonché, per le opere di cui all'articolo 179, anche al Ministro delle attività  produttive. Il Ministro dell'ambiente e della tutela del territorio a tale fine si avvale della  commissione prevista dall'articolo 184.

6. Il provvedimento di compatibilità ambientale è adottato dal CIPE, contestualmente  all'approvazione del progetto preliminare. In caso di motivato dissenso del Ministro  dell'ambiente e della tutela del territorio o del Ministro per i beni e le attività culturali,  l'adozione del provvedimento di compatibilità ambientale è demandata al Consiglio dei Ministri,  che vi provvede nella prima riunione utile successiva. Sul progetto definitivo si procede alla  verifica di ottemperanza ai sensi dell'articolo 185, comma 4.

Art. 184. Contenuto della valutazione di impatto ambientale  (art. 19, d.lgs. n. 190/2002)

1. La valutazione di impatto ambientale individua gli effetti diretti e indiretti di un progetto e  delle sue principali alternative, compresa l'alternativa zero, sull'uomo, sulla fauna, sulla flora,  sul suolo, sulle acque di superficie e sotterranee, sull'aria, sul clima, sul paesaggio e  sull'interazione fra detti fattori, nonché sui beni materiali e sul patrimonio culturale, sociale e  ambientale e valuta inoltre le condizioni per la realizzazione e l'esercizio delle opere e degli  impianti.

2. (comma abrogato dall’art. 14, comma 1, lettera m), del d.P.R. n. 90 del 2007)

3. (comma abrogato dall’art. 14, comma 1, lettera m), del d.P.R. n. 90 del 2007)

Art. 185. Compiti della commissione speciale VIA  (art. 20, d.lgs. n. 190/2002; art. 2, d.lgs. n. 189/2005)

1. La commissione provvede all'istruttoria tecnica di cui all'articolo 184 e, entro sessanta giorni  dalla presentazione del progetto da parte del soggetto proponente, esprime il proprio parere  sul progetto assoggettato alla valutazione dell'impatto ambientale.

2. Ove la commissione verifichi l'incompletezza della documentazione presentata, il termine  indicato al comma 1 è differito di trenta giorni per le necessarie integrazioni.

3. Le integrazioni sono richieste entro trenta giorni dall'apertura della procedura; nel caso in  cui il soggetto aggiudicatore non abbia provveduto alle richieste integrazioni entro i trenta  giorni successivi, il parere si ritiene negativo.

4. La commissione:

a) comunica ai Ministero dell'ambiente e della tutela del territorio, entro trenta giorni dalla data  di presentazione del progetto definitivo da parte del soggetto proponente, eventuali difformità  tra questo e il progetto preliminare;   b) esprime al predetto Ministero, entro sessanta giorni da tale presentazione, il proprio parere  sulla ottemperanza del progetto definitivo alle prescrizioni del provvedimento di compatibilità  ambientale e sull'esatto adempimento dei contenuti e delle prescrizioni di cui al decreto di  compatibilità ambientale.

5. Qualora il progetto definitivo sia diverso da quello preliminare, la commissione riferisce al  Ministro dell'ambiente e della tutela del territorio il quale, ove ritenga, previa valutazione della  commissione stessa, che la differenza tra il progetto preliminare e quello definitivo comporti  una significativa modificazione dell'impatto globale del progetto sull'ambiente, dispone, nei



## Page 175


### Text on Page 175

trenta giorni dalla comunicazione fatta dal soggetto aggiudicatore, concessionario o contraente  generale, l'aggiornamento dello studio di impatto ambientale e la nuova pubblicazione dello  stesso, anche ai fini dell'eventuale invio di osservazioni da parte dei soggetti pubblici e privati  interessati. L'aggiornamento dello studio di impatto ambientale può riguardare la sola parte di  progetto interessato alla variazione. In caso di mancato adempimento dei contenuti e delle  prescrizioni di cui al provvedimento di compatibilità ambientale, il citato Ministro, previa diffida  a regolarizzare, fa dare notizia dell'inottemperanza in sede di Conferenza di servizi, al fine  dell'eventuale rinnovo dell'istruttoria.   (comma così modificato dall'art. 2, comma 1, lettera aaa), d.lgs. n. 113 del 2007)

6. Qualora si riscontrino violazioni degli impegni presi ovvero modifiche del progetto che  comportino significative variazioni dell'impatto ambientale, la commissione riferisce al Ministro  dell'ambiente e della tutela del territorio, il quale ordina al soggetto gestore di adeguare  l'opera e, se necessario, richiede al CIPE la sospensione dei lavori e il ripristino della situazione  ambientale a spese del responsabile, nonché l'adozione dei provvedimenti cautelari di cui agli  articoli 8 e 9 della legge 8 luglio 1986, n. 349.

7. Ai fini delle verifiche di cui al comma 6, prima dell'inizio dei lavori è comunicata al Ministero  dell'ambiente e della tutela del territorio la relativa data ed è trasmesso allo stesso Ministero il  progetto esecutivo composto dai documenti previsti dagli articoli 19 e seguenti dell'allegato  tecnico recato dall'allegato XXI, ivi compresa l'attestazione di cui all'articolo 20, comma 4. Al  predetto Ministero sono anche tempestivamente trasmesse eventuali varianti progettuali, ivi  comprese quelle derivanti dalle attività di verifica di cui all'articolo 166 e agli articoli 20 e  seguenti del relativo allegato tecnico recato dall'allegato XXI. La commissione, su richiesta dei  soggetti esecutori dell'opera, può fornire le proprie indicazioni sulla interpretazione e  applicazione del provvedimento di compatibilità ambientale.

8. I commi 4 e 5 non si applicano al caso di VIA espressa su progetti definitivi, fermo restando  il potere di impartire prescrizioni con il provvedimento di compatibilità ambientale.

Sezione III - Qualificazione dei contraenti generali

Art. 186. Istituzione del sistema di qualificazione - classifiche   (art. 20-bis, d.lgs. n. 190/2002 aggiunto dall'art. 1, d.lgs. n. 9/2005)

1. E' istituito il sistema di qualificazione dei contraenti generali. La qualificazione può essere  richiesta da imprese singole in forma di società commerciali o cooperative, da consorzi di  cooperative di produzione e lavoro previsti dalla legge 25 giugno 1909, n. 422, e dal decreto  legislativo del Capo provvisorio dello Stato 14 dicembre 1947, n. 1577, e successive  modificazioni, ovvero da consorzi stabili previsti dall'articolo 34.   (comma così modificato dall'art. 2, comma 1, lettera bbb), d.lgs. n. 113 del 2007)

2. I contraenti generali sono qualificati per classifiche, riferite all'importo lordo degli  affidamenti per i quali possono concorrere. I contraenti generali non possono concorrere ad  affidamenti di importo lordo superiore a quello della classifica di iscrizione, attestata con il  sistema di cui alla presente sezione ovvero documentata ai sensi dell'articolo 47, comma 2,  salva la facoltà di associarsi ad altro contraente generale ai sensi dell'articolo 191, comma 9.

3. Le classifiche di qualificazione sono le seguenti:

a) I: sino a 350 milioni di euro;  b) II: sino a 700 milioni di euro;  c) III: oltre 700 milioni di euro.

4. L'importo della classifica III, ai fini del rispetto dei requisiti di qualificazione, è  convenzionalmente stabilito pari a 900 milioni di euro.



## Page 176


### Text on Page 176

Art. 187. Requisiti per le iscrizioni   (art. 20-ter, d.lgs. n. 190/2002 aggiunto dall'art. 1, d.lgs. n. 9/2005)

1. Costituiscono requisiti per la qualificazione dei contraenti generali:

a) il possesso di un sistema di qualità aziendale UNI EN ISO 9001. I soggetti accreditati sono  tenuti a inserire la predetta certificazione nell'elenco ufficiale di cui all'articolo 40, comma 3,  lettera a);  (lettera così modificata dall'art. 4, comma 2, lettera bb), legge n. 106 del 2011)   b) il possesso dei requisiti di ordine generale di cui all'articolo 188;   c) il possesso dei requisiti di ordine speciale di cui all'articolo 189.

Art. 188. Requisiti di ordine generale  (art. 20-quater, d.lgs. n. 190/2002 aggiunto dall'art. 1, d.lgs. n. 9/2005)

1. Per la qualificazione sono richiesti al contraente generale i requisiti di ordine generale di cui  all'articolo 38.   (comma così modificato dall'art. 2, comma 1, lettera oo), d.lgs. n. 152 del 2008)

2. La dimostrazione dei requisiti di ordine generale non è richiesta agli imprenditori in possesso  di qualificazione rilasciata ai sensi del citato regolamento da non oltre cinque anni.

Art. 189. Requisiti di ordine speciale   (art. 20-quinquies, d.lgs. n. 190/2002 aggiunto dall'art. 1, d.lgs. n. 9/2005)

1. I requisiti di ordine speciale occorrenti per la qualificazione sono: a) adeguata capacità  economica e finanziaria; b) adeguata idoneità tecnica e organizzativa; c) adeguato organico  tecnico e dirigenziale.

2. La adeguata capacità economica e finanziaria è dimostrata:

a) dal rapporto, risultante dai bilanci consolidati dell'ultimo triennio, tra patrimonio netto  dell'ultimo bilancio consolidato, costituito dal totale della lettera a) del passivo di cui all'articolo  2424 del codice civile, e cifra di affari annuale media consolidata in lavori relativa all'attività  diretta e indiretta di cui alla lettera b). Tale rapporto non deve essere inferiore al dieci per  cento, il patrimonio netto consolidato può essere integrato da dotazioni o risorse finanziarie  addizionali irrevocabili, a medio e lungo periodo, messe a disposizione anche dalla eventuale  società controllante. Ove il rapporto sia inferiore al dieci per cento, viene convenzionalmente  ridotta alla stessa proporzione la cifra d'affari; ove superiore, la cifra di affari in lavori di cui  alla lettera b) è incrementata convenzionalmente di tanti punti quanto è l'eccedenza rispetto al  minimo richiesto, con il limite massimo di incremento del cinquanta per cento. Per le iscrizioni  richieste o rinnovate a decorrere dal 1° gennaio 2006 il rapporto medio non deve essere  inferiore al quindici per cento e continuano ad applicarsi gli incrementi convenzionali per valori  superiori. Per le iscrizioni richieste o rinnovate a decorrere dal 1° gennaio 2009, il rapporto  medio non deve essere inferiore al venti per cento, e continuano ad applicarsi gli incrementi  convenzionali per valori superiori. Ove il rapporto sia inferiore ai minimi suindicati viene  convenzionalmente ridotta alle stesse proporzioni la cifra d'affari;   b) dalla cifra di affari consolidata in lavori, svolti nel triennio precedente la domanda di  iscrizione mediante attività diretta e indiretta, non inferiore a cinquecento milioni di euro per la  Classifica I, mille milioni di euro per la Classifica II e milletrecento milioni di euro per la  Classifica III, comprovata con le modalità fissate dal regolamento. Nella cifra d'affari in lavori  consolidata possono essere ricomprese le attività di progettazione e fornitura di impianti e  manufatti compiute nell'ambito della realizzazione di un'opera affidata alla impresa.

3. La adeguata idoneità tecnica e organizzativa è dimostrata dall'esecuzione con qualsiasi  mezzo di un lavoro non inferiore al quaranta per cento dell'importo della classifica richiesta,  ovvero, in alternativa, di due lavori di importo complessivo non inferiore al cinquantacinque



## Page 177


### Text on Page 177

per cento della classifica richiesta, ovvero, in alternativa, di tre lavori di importo complessivo  non inferiore al sessantacinque per cento della classifica richiesta. I lavori valutati sono quelli  eseguiti regolarmente e con buon esito e ultimati nel quinquennio precedente la richiesta di  qualificazione, ovvero la parte di essi eseguita nello stesso quinquennio. Per i lavori iniziati  prima del quinquennio o in corso alla data della richiesta, si presume un andamento lineare.  L'importo dei lavori è costituito dall'importo contabilizzato al netto del ribasso d'asta,  incrementato dall'eventuale revisione prezzi e dalle risultanze definitive del contenzioso  eventualmente insorto per riserve dell'appaltatore diverse da quelle riconosciute a titolo  risarcitorio. Per la valutazione e rivalutazione dei lavori eseguiti e per i lavori eseguiti all'estero  si applicano le disposizioni dettate dal regolamento. Per lavori eseguiti con qualsiasi mezzo si  intendono, in conformità all'articolo 3, comma 7 quelli aventi ad oggetto la realizzazione di  un'opera rispondente ai bisogni del committente, con piena libertà di organizzazione del  processo realizzativo, ivi compresa la facoltà di affidare a terzi anche la totalità dei lavori  stessi, nonché di eseguire gli stessi, direttamente o attraverso società controllate. Possono  essere altresì valutati i lavori oggetto di una concessione di costruzione e gestione aggiudicate  con procedura di gara. I certificati dei lavori indicano l'importo, il periodo e il luogo di  esecuzione e precisano se questi siano stati effettuati a regola d'arte e con buon esito. Detti  certificati riguardano l'importo globale dei lavori oggetto del contratto, ivi compresi quelli  affidati a terzi o realizzati da imprese controllate o interamente possedute, e recano  l'indicazione dei responsabili di progetto o di cantiere; i certificati sono redatti in conformità ai  modelli definiti dal regolamento. I certificati indicano le lavorazioni eseguite direttamente dal  contraente generale nonché quelle eseguite mediante affidamento a soggetti terzi ovvero  eseguite da imprese controllate o interamente possedute; le suddette lavorazioni, risultanti dal  certificati, possono essere utilizzate ai fini della qualificazione SOA nelle corrispondenti  categorie.  (comma così modificato dall'art. 2 del d.lgs. n. 6 del 2007, poi dall'art. 4, comma 2, lettera cc),  legge n. 106 del 2011, poi dall'art. 20, comma 1, lettera g), legge n. 35 del 2012)

4. L'adeguato organico tecnico e dirigenziale è dimostrato:

a) dalla presenza in organico di dirigenti dell'impresa in numero non inferiore a quindici unità  per la Classifica I, venticinque unità per la Classifica II e quaranta unità per la Classifica III;   b) dalla presenza in organico di almeno un direttore tecnico con qualifica di dipendente o  dirigente, nonché di responsabili di cantiere o di progetto, ai sensi delle norme UNI-ISO 10006,  dotati di adeguata professionalità tecnica e di esperienza acquisita in qualità di responsabile di  cantiere o di progetto di un lavoro non inferiore a trenta milioni di euro per la Classifica I,  cinquanta milioni di euro per la Classifica II e sessanta milioni di euro per la Classifica III, in  numero non inferiore a tre unità per la Classifica I, sei unità per la Classifica II e nove unità  per la Classifica III; gli stessi soggetti non possono rivestire analogo incarico per altra impresa  e producono a tale fine una dichiarazione di unicità di incarico. L'impresa assicura il  mantenimento del numero minimo di unità necessarie per la qualificazione nella propria  classifica, provvedendo alla sostituzione del dirigente, direttore tecnico o responsabile di  progetto o cantiere uscente con soggetto di analoga idoneità; in mancanza si dispone la  decadenza della qualificazione o la riduzione della Classifica.   (lettera così modificata dall'art. 2, comma 1, lettera pp), d.lgs. n. 152 del 2008, poi dall'art. 4,  comma 2, lettera cc), legge n. 106 del 2011)

5. Per le iscrizioni richieste o rinnovate fino al 31 dicembre 2014, il possesso dei requisiti di  adeguata idoneità tecnica e organizzativa di cui al comma 3 può essere sostituito dal possesso  di attestazioni SOA ai sensi del regolamento, per importo illimitato in non meno di tre categorie  di opere generali per la Classifica I, in non meno di sei categorie, di cui almeno quattro di  opere generali per la Classifica II e per la Classifica III, in nove categorie, di cui almeno cinque  di opere generali.   (comma così modificato dall'art. 4, comma 5, legge n. 15 del 2014)

Art. 190. Consorzi stabili e consorzi di cooperative   (art. 20-sexies, d.lgs. n. 190/2002 aggiunto dall'art. 1, d.lgs. n. 9/2005)



## Page 178


### Text on Page 178

1. I consorzi stabili sono qualificati sulla base della somma dei requisiti di qualificazione  posseduti dalle singole imprese consorziate. Ai fini della qualificazione del contraente generale  è richiesto che la qualificazione sia raggiunta sommando i requisiti di non più di cinque  consorziati per la classifica I e non più di quattro consorziati per la classifica II e III. I  consorziati assumono responsabilità solidale per la realizzazione dei lavori affidati al consorzio  in regime di contraente generale.

2. I consorzi di cooperative di produzione e lavoro previsti dalla legge 25 giugno 1909, n. 422,  e successive modificazioni, sono qualificati sulla base dei propri requisiti, determinati con le  modalità previste dal regolamento.

3. Per i consorzi stabili:

a) i requisiti di ordine generale, di cui all'articolo 188, devono essere posseduti da ciascun  consorziato e dal consorzio;  b) il requisito di cui all'articolo 187, lettera a), sistema di qualità aziendale, qualora non  posseduto dal consorzio, deve essere posseduto da ciascuno dei consorziati che concorrono ai  requisiti per la qualificazione;   c) il requisito di cui all'articolo 189, comma 2, lettera b), cifra d'affari in lavori, è  convenzionalmente incrementato del venti per cento nel primo anno di vita del consorzio, del  quindici per cento nel secondo anno e del dieci per cento nel terzo, quarto e quinto anno. Per i  consorzi già costituiti, il termine per l'aumento convenzionale decorre dalla data di entrata in  vigore del decreto legislativo n. 9 del 2005;   d) il requisito di cui all'articolo 189, comma 3, lavoro di punta, può essere dimostrato tenendo  conto di singoli lavori eseguiti da consorziati diversi. Tale requisito può essere conseguito  alternativamente, con il più consistente lavoro realizzato da uno dei consorziati, con i due più  consistenti lavori realizzati da non più di due consorziati, con i tre più consistenti lavori  realizzati compiuti da non più di tre consorziati;   e) alla aggiudicazione del primo affidamento, il consorzio stabile costituisce un fondo consortile  non inferiore a dieci milioni di euro per la classifica I, a quindici milioni di euro per la classifica  II, a trenta milioni di euro per la classifica III di qualificazione. Tale importo sarà ridotto del  trenta per cento, qualora il requisito di cui all'articolo 189, comma 2, lettera a), sia pari ad un  valore compreso tra il quindici e il venti per cento, ovvero del cinquanta per cento qualora il  suddetto requisito sia superiore al venti per cento. A decorrere dal 1° gennaio 2009, l'importo  è ridotto del trenta per cento qualora il requisito sia superiore al trenta per cento ovvero del  cinquanta per cento qualora il requisito sia superiore al quaranta per cento;   f) il consorzio stabile ha facoltà di costituire una società di progetto, alla quale si applica, tra  l'altro, il regime di responsabilità previsto dal presente capo. Ove non si avvalga di tale facoltà  il consorzio stabile deve comunque adeguare il proprio fondo consortile al capitale richiesto dal  bando, ove superiore a quello di cui alla lettera e).

4. I consorzi di cooperative possono conferire le attività di contraente generale di cui siano  aggiudicatari, esclusivamente a propri consorziati ammessi al sistema di qualificazione, per  qualunque classifica. In tale caso:

a) la prevista assegnazione delle attività deve essere comunicata dal consorzio in sede di  qualifica e, per le procedure aperte, in sede di offerta;   b) le imprese assegnatarie non possono partecipare alla gara;   c) i requisiti delle imprese assegnatarie possono essere fatti valere dal consorzio per la  qualifica alla gara, ai sensi dell'articolo 191;   d) il consorzio, per effetto dell'aggiudicazione, resta solidalmente responsabile con la  cooperativa assegnataria nei confronti del soggetto aggiudicatore per la buona esecuzione del  contratto. Ove l'assegnazione sia effettuata in favore di più di una cooperativa, si procede alla  costituzione di una società di progetto ai sensi del presente capo. Nel caso in cui il consorzio  non partecipi alla società di progetto, rimane comunque responsabile in solido con le  cooperative assegnatarie e con la società di progetto, ovvero con la sola società di progetto  ove siano state prestate le garanzie sostitutive di cui al presente codice.



## Page 179


### Text on Page 179

Art. 191. Norme di partecipazione alla gara   (art. 20-octies, d.lgs. n. 190/2002 aggiunto dall'art. 1, d.lgs. n. 9/2005)

1. I soggetti aggiudicatori hanno facoltà di richiedere, per le singole gare:

a) che l'offerente dimostri la sussistenza dei requisiti generali di cui all'articolo 38; nei confronti  dell'aggiudicatario la verifica di sussistenza dei requisiti generali è sempre espletata;   (lettera così modificata dall'art. 2, comma 1, lettera qq), d.lgs. n. 152 del 2008)  b) che l'offerente dimostri, tramite i bilanci consolidati e idonee dichiarazioni bancarie, la  disponibilità di risorse finanziarie, rivolte al prefinanziamento, proporzionate all'opera da  realizzare;   c) che sia dimostrato il possesso, da parte delle imprese affidatarie designate in sede di gara o  dallo stesso offerente, della capacità tecnica specifica per l'opera da realizzare e dei requisiti  economico finanziari e tecnico organizzativi adeguati al progetto da redigere nel rispetto delle  previsioni degli articoli 36 e seguenti e delle indicazioni integrative e di dettaglio da disporsi  con apposito decreto del Ministro delle infrastrutture.

2. Ai fini del comma 1, lettera c), la esecuzione di lavori analoghi, ove richiesto dal bando di  gara, potrà essere documentata dalle imprese affidatarie designate ovvero dall'offerente,  dimostrando di avere eseguito, con le modalità dell'articolo 189, comma 3, opere ricadenti in  una delle seguenti categorie OG accorpate ai sensi del regolamento:

a) organismi edilizi (OG1);  b) opere per la mobilità su gomma e su ferro (OG3 e OG4);   c) opere relative al ciclo integrato dell'acqua (OG5 e OG6);   d) opere fluviali e marittime (OG7 e OG8);   e) opere impiantistiche (OG9, OG10 e OG11);   f) opere di impatto ambientale (OG12 e OG13).

3. A prescindere dalla qualificazione richiesta in sede di gara, i soggetti aggiudicatori indicano,  negli atti contrattuali, le specifiche qualificazioni anche specialistiche che devono essere  possedute dagli esecutori delle lavorazioni più complesse. A tali qualificazioni non si applicano  le limitazioni di cui al comma 2.

4. Ai fini dell'articolo 176, comma 7, del presente codice, la quota minima del trenta per cento  di imprese affidatarie che devono essere indicate in sede di offerta, si intende riferita a tutti i  lavori che il Contraente generale non esegue con mezzi propri.

5. I soggetti aggiudicatori che sono enti aggiudicatori ai sensi dell'articolo 3, comma 29,  possono istituire il proprio sistema di qualificazione nel rispetto dell'articolo 232.

6. Gli enti aggiudicatori di cui al comma 5 ammettono al sistema i contraenti generali  qualificati a norma del presente capo e dotati, inoltre, delle eventuali qualificazioni specifiche  individuate dal soggetto aggiudicatore in base a norme e criteri oggettivi conformi alle  previsioni dei commi 1 e 2.

7. Non possono concorrere alla medesima gara imprese collegate ai sensi dell'articolo 149,  comma 3. E fatto divieto ai partecipanti di concorrere alla gara in più di raggruppamento  temporaneo o consorzio, ovvero di concorrere alla gara anche in forma individuale qualora  abbiano partecipato alla gara medesima in associazione o Consorzio, anche stabile.

8. Per i contratti di cui all'articolo 53, comma 2, lettera c) e per le gare da aggiudicare alla  offerta economicamente più vantaggiosa, i soggetti aggiudicatori possono prevedere il  conferimento di un premio in denaro, a parziale recupero delle spese sostenute, ai migliori  classificati; i premi devono essere limitati al rimborso delle spese effettivamente sostenute e  documentate e possono essere accordati per un valore complessivo massimo dell'uno virgola



## Page 180


### Text on Page 180

cinque per cento dell'importo a base di gara, nel caso di cui all'articolo 53, comma 2, lettera c),  e dello zero virgola sessanta per cento, in caso di offerta economicamente più vantaggiosa.

9. I contraenti generali dotati della adeguata e competente classifica di qualificazione per la  partecipazione alle gare, attestata con il sistema di cui al presente capo ovvero dimostrata ai  sensi dell'articolo 47, comma 2, possono partecipare alla gara in associazione o consorzio con  altre imprese purché queste ultime siano ammesse, per qualunque classifica, al sistema di  qualificazione ovvero siano qualificabili, per qualunque classifica, ai sensi dell'articolo 47,  comma 2. Le imprese associate o consorziate concorrono alla dimostrazione dei requisiti di cui  al comma 1.

Art. 192. Gestione del sistema di qualificazione  (art. 20-nonies, d.lgs. n. 190/2002 aggiunto dall'art. 1, d.lgs. n. 9/2005)

1. La attestazione del possesso dei requisiti dei contraenti generali è rilasciata dal Ministero  delle infrastrutture.

2. La durata dell'efficacia della attestazione è pari a tre anni. Entro il terzo mese precedente  alla data di scadenza dell'attestazione il contraente generale trasmette al Ministero tutta la  documentazione necessaria ad ottenere il rinnovo. La attestazione è rilasciata ovvero  motivatamente negata entro tre mesi dalla ricezione di tutta la documentazione necessaria. In  caso di ritardo nel rilascio, imputabile all'Amministrazione, l'attestazione scaduta resta valida,  ai fini della partecipazione alle gare e per la sottoscrizione dei contratti, fino al momento del  rilascio di quella rinnovata.

3. La attestazione di cui al comma 1 è necessaria per la partecipazione alle gare per  l'affidamento di contratti di contraente generale a decorrere dall'ottavo mese dalla data di  entrata in vigore del decreto legislativo 10 gennaio 2005, n. 9, pubblicato nella Gazzetta  Ufficiale del 4 febbraio 2005.

4. Per quanto non espressamente previsto dal presente capo, si fa riferimento, ai fini della  qualificazione delle imprese, alle norme di cui al regolamento dell'articolo 5, che fissa anche le  modalità tecniche e procedurali di presentazione dei documenti e rilascio delle attestazioni.   (comma così modificato dall'art. 2, comma 1, lettera rr), d.lgs. n. 152 del 2008)

5. (comma abrogato dall'art. 2, comma 1, lettera rr), d.lgs. n. 152 del 2008)

6. (comma abrogato dall'art. 2, comma 1, lettera rr), d.lgs. n. 152 del 2008)

Art. 193. Obbligo di comunicazione  (art. 20-decies, d.lgs. n. 190/2002 aggiunto dall'art. 1, d.lgs. n. 9/2005)

1. Tutte le informazioni inerenti i contratti di appalto del contraente generale e di subappalto  degli appaltatori del contraente generale, devono essere comunicate, a cura dello stesso, al  soggetto aggiudicatore e da questo all'Osservatorio costituito presso l'Autorità, nonché alle  sezioni regionali dell'Osservatorio, sul cui territorio insistono le opere. L'Osservatorio e le sue  articolazioni regionali mettono i dati a disposizione degli altri Enti e organismi interessati.

Sezione IV - Disposizioni particolari sugli interventi per lo sviluppo infrastrutturale

Art. 194. Interventi per lo sviluppo infrastrutturale  (art. 5, commi da 1 a 11 e 13 decreto-legge n. 35/2005, convertito con l. n. 80/2005)

1. Per le finalità di accelerazione della spesa in conto capitale di cui al comma 1 dell'articolo 60  della legge 27 dicembre 2002, n. 289, come modificato dall'articolo 4, comma 130, della legge  24 dicembre 2003, n. 350, il CIPE, utilizzando anche le risorse rese disponibili per effetto delle



## Page 181


### Text on Page 181

modifiche dell'articolo 1, comma 2, del decreto-legge 22 ottobre 1992, n. 415, convertito, con  modificazioni, dalla legge 19 dicembre 1992, n. 488, finanzia prioritariamente gli interventi  inclusi nel programma per le infrastrutture strategiche di cui alla legge 21 dicembre 2001, n.  443, selezionati secondo i principi adottati dalla delibera CIPE n. 21/2004 del 29 settembre  2004, pubblicata nella Gazzetta Ufficiale n. 275 del 23 novembre 2004.

2. Il CIPE destina una quota del Fondo per le aree sottoutilizzate di cui agli articoli 60 e 61  della legge 27 dicembre 2002, n. 289, al finanziamento di interventi che, in coerenza con le  priorità strategiche e i criteri di selezione previsti dalla programmazione comunitaria per le  aree urbane, consentano di riqualificare e migliorare la dotazione di infrastrutture materiali e  immateriali delle città e delle aree metropolitane in grado di accrescerne le potenzialità  competitive.

3. L'individuazione degli interventi strategici di cui al comma 2 è effettuata, valorizzando la  capacità propositiva dei comuni, sulla base dei criteri e delle intese raggiunte dai Ministeri  dell'economia e delle finanze e delle infrastrutture, da tutte le regioni interessate, da  rappresentanti dei Comuni e dal partenariato istituzionale ed economico-sociale a livello  nazionale, come previsto dal punto 1.1 della delibera CIPE n. 20/2004 del 29 settembre 2004,  pubblicata nella Gazzetta Ufficiale n. 265 dell'11 novembre 2004.

4. Per la realizzazione di infrastrutture con modalità di finanza di progetto possono essere  destinate anche le risorse costituenti investimenti immobiliari degli enti previdenziali pubblici.

5. Con decreto del Presidente del Consiglio dei Ministri, su proposta del Ministro delle  infrastrutture, possono essere dichiarati interventi infrastrutturali strategici e urgenti, ai sensi  dell'articolo 1 della legge 21 dicembre 2001, n. 443, e delle disposizioni del presente articolo,  le opere e i lavori previsti nell'ambito delle concessioni autostradali già assentite, anche se non  inclusi nel primo programma delle infrastrutture strategiche, approvato dal CIPE con la  delibera n. 121/2001 del 21 dicembre 2001, pubblicata nel supplemento ordinario nella  Gazzetta Ufficiale n. 51 del 21 marzo 2002, la cui realizzazione o il cui completamento sono  indispensabili per lo sviluppo economico del Paese.

6. Per le opere e i lavori di cui al comma 5, i soggetti aggiudicatori procedono alla realizzazione  applicando la normativa comunitaria in materia di appalti di lavori pubblici e, anche soltanto  per quanto concerne le procedure approvative e autorizzative dei progetti qualora dai  medesimi soggetti aggiudicatori, previo parere dei commissari straordinari ove nominati,  ritenuto eventualmente più opportuno, le disposizioni di cui alla legge 21 dicembre 2001, n.  443.

7. Per le opere di cui al comma 5 si può procedere alla nomina di un commissario straordinario  al quale vengono conferiti i poteri di cui all'articolo 13 del decreto-legge 25 marzo 1997, n. 67,  convertito, con modificazioni, dalla legge 23 maggio 1997, n. 135, e successive modificazioni. I  commissari straordinari sono nominati con decreto del Presidente del Consiglio dei ministri,  sentito il Presidente della regione interessata, su proposta del Ministro delle infrastrutture, tra  soggetti in possesso di specifica professionalità, competenza ed esperienza maturata nel  settore specifico della realizzazione di opere pubbliche, provvedendo contestualmente alla  conferma o alla sostituzione dei commissari straordinari eventualmente già nominati.

8. I commissari straordinari seguono l'andamento delle opere, svolgono le funzioni di indirizzo  e coordinamento di cui all'articolo 163, comma 5. Essi esercitano i poteri loro attribuiti ai sensi  del presente articolo qualora le procedure ordinarie subiscano rallentamenti, ritardi o  impedimenti di qualsiasi natura e genere, o comunque si verifichino circostanze tali da  determinare rallentamenti, ritardi o impedimenti per la realizzazione delle opere o nella fase di  esecuzione delle stesse, dandone comunicazione al Presidente del Consiglio dei Ministri e al  Ministro delle infrastrutture.



## Page 182


### Text on Page 182

9. E' fatta salva l'applicazione dell'articolo 13, comma 4-bis, del citato decreto-legge n. 67 del  1997 e successive modificazioni.

10. Gli enti preposti al rilascio delle ulteriori autorizzazioni e dei permessi necessari alla  realizzazione o al potenziamento dei terminali di rigassificazione in possesso di concessione  rilasciata ai sensi delle norme vigenti o autorizzati ai sensi dell'articolo 8 della legge 24  novembre 2000, n. 340, e dichiarati infrastrutture strategiche nel settore gas naturale ai sensi  della legge 21 dicembre 2001, n. 443, sono tenuti ad esprimersi entro sessanta giorni dalla  richiesta. In caso di inerzia o di ingiustificato ritardo, il Ministero delle attività produttive,  nell'ambito dei propri compiti istituzionali e con le ordinarie risorse di bilancio, provvede senza  necessità di diffida alla nomina di un commissario ad acta per gli adempimenti di competenza.

11. Nell'esercizio dei poteri e compiti ai medesimi attribuiti ai sensi del presente articolo, i  commissari straordinari provvedono, nel limite dell'importo approvato per l'opera dai soggetti  competenti alla relativa realizzazione, anche in deroga alla normativa vigente nel rispetto dei  principi generali dell'ordinamento e della normativa comunitaria.

12. Con decreto del Presidente del Consiglio dei Ministri sono stabiliti i criteri per la  corresponsione dei compensi spettanti ai commissari straordinari di cui al comma 7. Alla  corrispondente spesa si fa fronte utilizzando i fondi stanziati per le opere di cui al comma 5.

Titolo IV - CONTRATTI IN TALUNI SETTORI

Capo I - Contratti nel settore della difesa diversi da quelli che rientrano nel campo di  applicazione del decreto legislativo di recepimento della direttiva 2009/81/CE  (rubrica così modificata dall'art. 33, comma 4, d.lgs. n. 208 del 2011)

Art. 195. Disciplina comune applicabile ai contratti nel settore della difesa diversi da  quelli che rientrano nel campo di applicazione del decreto legislativo di recepimento  della direttiva 2009/81/CE  (rubrica così modificata dall'art. 33, comma 4, d.lgs. n. 208 del 2011)

1. Ai contratti di cui al presente capo si applicano, oltre alle norme di cui all'articolo 196, le  disposizioni:

- della parte I (principi e disposizioni comuni e contratti esclusi in tutto o in parte dall'ambito di  applicazione del codice);   - della parte II, titolo III, capo I (programmazione, direzione ed esecuzione dei lavori);   - della parte II, titolo III, capo II (concessione di lavori pubblici);   - della parte II, titolo III, capo III (promotore finanziario e società di progetto);   - della parte IV (contenzioso);   - della parte V (disposizioni di coordinamento, finali e transitorie).

2. Si applicano inoltre, in quanto non derogate, le disposizioni del titolo I (contratti di rilevanza  comunitaria) ovvero del titolo II (contratti sotto soglia comunitaria) della parte II (contratti  pubblici relativi a lavori, servizi, forniture nei settori ordinari), a seconda che l'importo dei  lavori sia pari o superiore alla soglia di cui all'articolo 28, ovvero inferiore.

Art. 196. Disciplina speciale per gli appalti nel settore della difesa diversi da quelli  che rientrano nel campo di applicazione del decreto legislativo di recepimento della  direttiva 2009/81/CE  (rubrica così modificata dall'art. 33, comma 4, d.lgs. n. 208 del 2011)

1. Entro un anno dalla data di entrata in vigore del presente codice, con decreto del Presidente  della Repubblica ai sensi dell'articolo 17, comma 1, della legge 23 agosto 1988, n. 400, su  proposta del Ministro della difesa, di concerto con il Ministro delle infrastrutture e con il  Ministro dell'economia e delle finanze, sentito il Consiglio superiore dei lavori pubblici, e il



## Page 183


### Text on Page 183

Consiglio di Stato che si pronuncia entro quarantacinque giorni dalla richiesta, è adottato  apposito regolamento, in armonia con il presente codice, per la disciplina delle attività del  Ministero della difesa, in relazione ai contratti di lavori, servizi e forniture diversi da quelli che  rientrano nel campo di applicazione del decreto legislativo di recepimento della direttiva  2009/81/CE. Si applica il comma 5 dell'articolo 5. Il regolamento disciplina altresì gli interventi  da eseguire in Italia e all'estero per effetto di accordi internazionali, multilaterali o bilaterali.   (comma così modificato dall'art. 2 del d.lgs. n. 6 del 2007, poi dall'art. 33, comma 5, d.lgs. n.  208 del 2011)

2. Con decreti del Ministro della difesa possono essere adottati capitolati in materia di forniture  e servizi, contenenti norme di dettaglio e tecniche relative ai contratti di cui al comma 1,  nonché un capitolato generale relativo ai lavori del genio militare, nel rispetto del presente  codice e del regolamento di cui al comma 1. Tali capitolati, menzionati nel bando o nell'invito,  costituiscono parte integrante del contratto.   (comma così modificato dall'art. 33, comma 5, d.lgs. n. 208 del 2011)

3. Fatte salve le norme di cui all'articolo 28 comma 1, lettera a), e lettere b.2) e c), per gli  appalti pubblici di forniture del Ministero della difesa di rilevanza comunitaria di cui al coma 1 il  valore stimato al netto dell'imposta sul valore aggiunto (i.v.a.) è pari o superiore alle soglie  seguenti:  (comma così modificato dall'art. 33, comma 5, d.lgs. n. 208 del 2011)

- 130.000 euro per gli appalti pubblici di forniture aggiudicati dal Ministero della difesa, aventi  ad oggetto i prodotti menzionati nell'allegato V;   - 200.000 euro per gli appalti pubblici di forniture aggiudicati dal Ministero della difesa, aventi  ad oggetto prodotti non menzionati nell'allegato V.

4. In deroga all'articolo 10, limitatamente agli appalti pubblici di lavori di cui al comma 1,  l'amministrazione della difesa, in considerazione della struttura gerarchica dei propri organi  tecnici, in luogo di un unico responsabile del procedimento può nominare un responsabile del  procedimento per ogni singola fase di svolgimento del processo attuativo: progettazione,  affidamento ed esecuzione. Il responsabile unico del procedimento, ovvero i responsabili di  ogni singola fase, sono tecnici individuati nell'ambito del Ministero della difesa. Il responsabile  del procedimento per la fase di affidamento può essere un dipendente specializzato in materie  giuridico- amministrative.  (comma così modificato dall'art. 2 del d.lgs. n. 6 del 2007, poi dall'art. 33, comma 5, d.lgs. n.  208 del 2011)

5. I programmi triennali e gli elenchi annuali dei contratti della difesa, di cui al comma 1 sono  redatti con le modalità di cui all'articolo 128, comma 11. Detti programmi ed elenchi sono  trasmessi con omissione delle parti relative ai contratti esclusi di cui agli articoli 17, 18, per la  pubblicità di cui al citato articolo 128, comma 11.   (comma così modificato dall'art. 33, comma 5, d.lgs. n. 208 del 2011)

6. Il regolamento di cui al comma 1 indica i soggetti abilitati alla firma dei progetti.

7. Il regolamento di cui al comma 1 disciplina i lavori, i servizi e le forniture in economia del  Ministero della difesa diversi da quelli che rientrano nel campo di applicazione del decreto  legislativo di recepimento della direttiva 2009/81/CE. Fino alla sua entrata in vigore, si  applicano le norme vigenti in materia. Per i lavori in economia che vengono eseguiti a mezzo  delle truppe e dei reparti del Genio militare, non si applicano i limiti di importo di cui all'articolo  125, comma 5.   (comma così modificato dall'art. 33, comma 5, d.lgs. n. 208 del 2011)

8. Per gli acquisti eseguiti all'estero dall'amministrazione della difesa, relativi a macchinari,  strumenti e oggetti di precisione, che possono essere forniti, con i requisiti tecnici e il grado di  perfezione richiesti, soltanto da operatori economici stranieri, possono essere concesse



## Page 184


### Text on Page 184

anticipazioni di importo non superiore ad un terzo dell'importo complessivo del prezzo  contrattuale, previa costituzione di idonea garanzia, che sarà disciplinata dal regolamento di  cui al comma 1.

Capo II - Contratti relativi ai beni culturali

Art. 197. Disciplina comune applicabile ai contratti pubblici relativi ai beni culturali  (art. 1, comma 5, d.lgs. n. 30/2004)

1. Ai contratti di cui al presente capo si applicano, in quanto non derogate e ove compatibili, le  disposizioni:

- della parte I (principi e disposizioni comuni e contratti esclusi in tutto o in parte dall'ambito di  applicazione del codice);   - della parte II, titolo III, capo I (programmazione, direzione ed esecuzione dei lavori);  - della parte II, titolo III, capo II (concessione di lavori pubblici);   - della parte IV (contenzioso);   - della parte V (disposizioni di coordinamento, finali e transitorie).

2. Si applicano inoltre, in quanto non derogate, le disposizioni del titolo I (contratti di rilevanza  comunitaria) ovvero del titolo II (contratti sotto soglia comunitaria) della parte II (contratti  pubblici relativi a lavori, servizi, forniture nei settori ordinari), a seconda che l'importo dei  lavori sia pari o superiore alla soglia di cui all'articolo 28, ovvero inferiore.

3. La disciplina della parte II, titolo III, capo III (promotore finanziario e società di progetto),  si applica all'affidamento di lavori e servizi relativi ai beni culturali, nonché alle concessioni di  cui agli articoli 115 e 117 del decreto legislativo 22 gennaio 2004, n. 42, secondo le modalità  stabilite dal regolamento di cui all'articolo 5.

Art. 198. Ambito di applicazione   (art. 1, d.lgs. n. 30/2004)

1. Le disposizioni del presente capo dettano la disciplina degli appalti di lavori pubblici  concernenti i beni mobili e immobili e gli interventi sugli elementi architettonici e sulle superfici  decorate di beni del patrimonio culturale, sottoposti alle disposizioni di tutela di cui al decreto  legislativo 22 gennaio 2004, n. 42, al fine di assicurare l'interesse pubblico alla conservazione  e protezione di detti beni e in considerazione delle loro caratteristiche oggettive.

2. Le disposizioni del presente capo relative alle attività di cui al comma 1, si applicano, altresì,  all'esecuzione di scavi archeologici, anche subacquei.

Art. 199. Disciplina degli appalti misti per alcune tipologie di interventi   (art. 3, d.lgs. n. 30/2004)

1. Qualora, per gli appalti aventi ad oggetto gli allestimenti dei musei, degli archivi e delle  biblioteche o di altri luoghi di interesse culturale o la manutenzione e il restauro dei giardini  storici, i servizi di installazione e montaggio di attrezzature e impianti e le forniture di materiali  ed elementi, nonché le forniture degli arredi da collocare nei locali e nelle aree, assumano  rilevanza prevalente ai fini dell'oggetto dell'appalto e della qualità dell'intervento, la stazione  appaltante, previo provvedimento motivato del responsabile del procedimento, applica la  disciplina, rispettivamente, dei servizi o delle forniture, anche se il valore economico dei lavori  di installazione e di adeguamento dell'immobile risulti superiore.

2. I soggetti esecutori dei lavori di cui al comma 1 devono in ogni caso essere in possesso dei  requisiti di qualificazione stabiliti dal presente capo.



## Page 185


### Text on Page 185

3. Negli appalti di cui al comma 1, la stazione appaltante è obbligata a specificare, nel bando di  gara, i requisiti di qualificazione che i candidati debbono possedere con riferimento all'oggetto  complessivo della gara.

4. Per quanto non diversamente disciplinato dai commi 1, 2 e 3, si applicano gli articoli 14 e 15  in materia di appalti misti.

Art. 199-bis. Disciplina delle procedure per la selezione di sponsor  (articolo introdotto dall'art. 20, comma 1, lettera h), legge n. 35 del 2012)

1. Al fine di assicurare il rispetto dei principi di economicità, efficacia, imparzialità, parità di  trattamento, trasparenza, proporzionalità, di cui all'articolo 27, le amministrazioni  aggiudicatrici competenti per la realizzazione degli interventi relativi ai beni culturali integrano  il programma triennale dei lavori di cui all'articolo 128 con un apposito allegato che indica i  lavori, i servizi e le forniture in relazione ai quali intendono ricercare sponsor per il  finanziamento o la realizzazione degli interventi. A tal fine provvedono a predisporre i relativi  studi di fattibilità, anche semplificati, o i progetti preliminari. In tale allegato possono essere  altresì inseriti gli interventi per i quali siano pervenute dichiarazioni spontanee di interesse alla  sponsorizzazione. La ricerca dello sponsor avviene mediante bando pubblicato sul sito  istituzionale dell'amministrazione procedente per almeno trenta giorni. Di detta pubblicazione è  dato avviso su almeno due dei principali quotidiani a diffusione nazionale e nella Gazzetta  Ufficiale della Repubblica italiana, nonché per contratti di importo superiore alle soglie di cui  all'articolo 28, nella Gazzetta Ufficiale dell'Unione europea. L'avviso contiene una sommaria  descrizione di ciascun intervento, con l'indicazione del valore di massima e dei tempi di  realizzazione, con la richiesta di offerte in aumento sull'importo del finanziamento minimo  indicato. Nell'avviso è altresì specificato se si intende acquisire una sponsorizzazione di puro  finanziamento, anche mediante accollo, da parte dello sponsor, delle obbligazioni di pagamento  dei corrispettivi dell'appalto dovuti dall'amministrazione, ovvero una sponsorizzazione tecnica,  consistente in una forma di partenariato estesa alla progettazione e alla realizzazione di parte  o di tutto l'intervento a cura e a spese dello sponsor. Nel bando, in caso di sponsorizzazione  tecnica, sono indicati gli elementi e i criteri di valutazione delle offerte. Nel bando e negli avvisi  è stabilito il termine, non inferiore a sessanta giorni, entro il quale i soggetti interessati  possono far pervenire offerte impegnative di sponsorizzazione. Le offerte pervenute sono  esaminate direttamente dall'amministrazione aggiudicatrice o, in caso di interventi il cui valore  stimato al netto dell'imposta sul valore aggiunto sia superiore a un milione di euro e nei casi di  particolare complessità, mediante una commissione giudicatrice. L'amministrazione procede a  stilare la graduatoria delle offerte e può indire una successiva fase finalizzata all'acquisizione di  ulteriori offerte migliorative, stabilendo il termine ultimo per i rilanci. L'amministrazione  procede, quindi, alla stipula del contratto di sponsorizzazione con il soggetto che ha offerto il  finanziamento maggiore, in caso di sponsorizzazione pura, o ha proposto l'offerta realizzativa  giudicata migliore, in caso di sponsorizzazione tecnica.

2. Nel caso in cui non sia stata presentata nessuna offerta, o nessuna offerta appropriata,  ovvero tutte le offerte presentate siano irregolari ovvero inammissibili, in ordine a quanto  disposto dal presente codice in relazione ai requisiti degli offerenti e delle offerte, o non siano  rispondenti ai requisiti formali della procedura, la stazione appaltante può, nei successivi sei  mesi, ricercare di propria iniziativa lo sponsor con cui negoziare il contratto di  sponsorizzazione, ferme restando la natura e le condizioni essenziali delle prestazioni richieste  nella sollecitazione pubblica. I progetti per i quali non sono pervenute offerte utili, ai sensi del  precedente periodo, possono essere nuovamente pubblicati nell'allegato del programma  triennale dei lavori dell'anno successivo.

3. Restano fermi i presupposti e i requisiti di compatibilità stabiliti dall'articolo 120 del decreto  legislativo 22 gennaio 2004, n. 42, e successive modificazioni, recante il codice dei beni  culturali e del paesaggio, nonché i requisiti di partecipazione di ordine generale dei partecipanti  stabiliti nell'articolo 38 del presente codice, nonché, per i soggetti incaricati di tutta o di parte  della realizzazione degli interventi, i requisiti di idoneità professionale, di qualificazione per  eseguire lavori pubblici, di capacità economica e finanziaria, tecnica e professionale dei



## Page 186


### Text on Page 186

fornitori e dei prestatori di servizi, di cui agli articoli 39, 40, 41 e 42, oltre ai requisiti speciali e  ulteriori di cui all'articolo 201 del presente codice.

Art. 200. Limiti all'affidamento congiunto e all'affidamento unitario  (art. 4, d.lgs. n. 30/2004)

1. I lavori concernenti beni mobili e superfici decorate di beni architettonici, sottoposti alle  disposizioni di tutela dei beni culturali non sono affidati congiuntamente a lavori afferenti ad  altre categorie di opere generali e speciali, salvo che motivate ed eccezionali esigenze di  coordinamento dei lavori, accertate dal responsabile del procedimento, non rendano necessario  l'affidamento congiunto. E' fatto salvo quanto previsto al comma 3 in ordine all'obbligo del  possesso dei requisiti di qualificazione stabiliti nel presente capo.

2. Fermo il rispetto dell'articolo 29, è consentito affidare separatamente, previo provvedimento  motivato del responsabile del procedimento che ne indichi le caratteristiche distintive, i lavori  indicati all'articolo 198, concernenti beni i quali, ancorché inseriti in una collezione o in un  compendio immobiliare unitario, siano distinti in base alla tipologia, ai materiali impiegati, alla  tecnica e all'epoca di realizzazione, ovvero alle tecnologie specifiche da utilizzare per gli  interventi.

3. La stazione appaltante, in sede di bando di gara o di invito a presentare l'offerta, deve  richiedere espressamente il possesso di tutti i requisiti di qualificazione stabiliti nel presente  capo da parte dei soggetti affidatari dei lavori di cui ai commi 1 e 2, necessari per l'esecuzione  dell'intervento.

4. Nei casi di procedura negoziata senza previo bando ai sensi dell'articolo 57, la stazione  appaltante è tenuta a stabilire preventivamente i requisiti di qualificazione che devono essere  garantiti, nel rispetto e nei limiti di quanto previsto in materia di qualificazione dal presente  capo.

Art. 201. Qualificazione  (art. 5, d.lgs. n. 30/2004)

1. Il regolamento di cui all'articolo 5, disciplina gli specifici requisiti di qualificazione dei  soggetti esecutori dei lavori di cui all'articolo 198, ad integrazione di quelli generali definiti dal  medesimo regolamento.

2. In particolare, per i soggetti esecutori dei lavori di cui all'articolo 198, il regolamento  disciplina:

a) la puntuale verifica, in sede di rilascio delle attestazioni di qualificazione, del possesso dei  requisiti specifici da parte dei soggetti esecutori dei lavori indicati all'articolo 198;  b) la definizione di nuove categorie di qualificazione che tengano conto delle specificità dei  settori nei quali si suddividono gli interventi dei predetti lavori;   c) i contenuti e la rilevanza delle attestazioni di regolare esecuzione dei predetti lavori, ai fini  della qualificazione degli esecutori, anche in relazione alle professionalità utilizzate;   d) forme di verifica semplificata del possesso dei requisiti, volte ad agevolare l'accesso alla  qualificazione delle imprese artigiane.

3. Con decreto del Ministro per i beni e le attività culturali, di concerto con il Ministro delle  infrastrutture, previa intesa in sede di Conferenza unificata di cui all'articolo 8 del decreto  legislativo 28 agosto 1997, n. 281, sono definiti ulteriori specifici requisiti di qualificazione dei  soggetti esecutori dei lavori di cui all'articolo 198, ad integrazione di quelli definiti dal  regolamento di cui all'articolo 5, anche al fine di consentire la partecipazione delle imprese  artigiane.



## Page 187


### Text on Page 187

4. Per l'esecuzione dei lavori indicati all'articolo 198, è sempre necessaria la qualificazione nella  categoria di riferimento, a prescindere dall'incidenza percentuale che il valore degli interventi  sui beni tutelati assume nell'appalto complessivo.

Art. 202. Attività di progettazione, direzione dei lavori e accessorie  (art. 6, d.lgs. n. 30/2004)

1. La stazione appaltante, per interventi di particolare complessità o specificità, per i lavori  indicati all'articolo 198, può prevedere, in sede di progettazione preliminare, la redazione di  una o più schede tecniche, finalizzate alla puntuale individuazione delle caratteristiche del bene  oggetto dell'intervento da realizzare; la scheda tecnica è obbligatoria qualora si tratti di  interventi relativi ai beni mobili e alle superfici decorate di beni architettonici.

2. La scheda tecnica di cui al comma 1 è redatta e sottoscritta da professionisti o restauratori  con specifica competenza sull'intervento oggetto della scheda; in ogni caso da restauratori di  beni culturali se si tratta di interventi relativi a beni mobili e alle superfici decorate dei beni  architettonici.

3. Per le attività inerenti ai lavori, alle forniture o ai servizi sui beni di cui all'articolo 198, nei  casi in cui non sia necessaria idonea abilitazione professionale, le prestazioni relative alla  progettazione preliminare, definitiva ed esecutiva, alla direzione dei lavori e agli incarichi di  supporto tecnico alle attività del responsabile del procedimento e del dirigente competente alla  formazione del programma triennale, possono essere espletate anche da un soggetto con  qualifica di restauratore di beni culturali ai sensi della vigente normativa.

4. Le attività di cui ai commi 2 e 3 possono essere espletate da funzionari tecnici delle stazioni  appaltanti, in possesso di adeguata professionalità in relazione all'intervento da attuare.

5. Per i lavori concernenti beni mobili e superfici decorate di beni architettonici sottoposti alle  disposizioni di tutela dei beni culturali, l'ufficio di direzione del direttore dei lavori deve  comprendere, tra gli assistenti con funzioni di direttore operativo, un soggetto con qualifica di  restauratore di beni culturali ai sensi della vigente normativa, in possesso di specifiche  competenze coerenti con l'intervento.

6. Le stazioni appaltanti, anche mediante il ricorso a convenzioni quadro stipulate con le  compagnie assicurative interessate, provvedono alle coperture assicurative richieste dalla  legge per l'espletamento degli incarichi di cui ai precedenti commi da 1 a 5 da parte dei propri  dipendenti.

7. Per i lavori indicati all'articolo 198, il responsabile del procedimento valuta, alla luce delle  complessità e difficoltà progettuali e realizzative dell'intervento, l'entità dei rischi connessi alla  progettazione e all'esecuzione e, tenuto conto anche dei dati storici relativi ad interventi  analoghi, può determinare in quota parte l'ammontare della copertura assicurativa dei  progettisti e degli esecutori previsto dalla normativa vigente in materia di garanzie per le  attività di esecuzione e progettazione di lavori, forniture e servizi.

Art. 203. Progettazione   (art. 8, d.lgs. n. 30/2004)

1. L'affidamento dei lavori indicati all'articolo 198, comma 1 e 2, è disposto, di regola, sulla  base del progetto definitivo, integrato dal capitolato speciale e dallo schema di contratto.

2. L'esecuzione dei lavori può prescindere dall'avvenuta redazione del progetto esecutivo, che,  ove sia stata ritenuta necessaria in relazione alle caratteristiche dell'intervento e non venga  effettuata dalla stazione appaltante, è effettuata dall'appaltatore ed è approvata entro i termini  stabiliti con il bando di gara o con lettera di invito. Resta comunque necessaria la redazione del  piano di manutenzione.



## Page 188


### Text on Page 188

3. Per i lavori concernenti beni mobili e superfici decorate di beni architettonici e scavi  archeologici sottoposti alle disposizioni di tutela di beni culturali, il contratto di appalto che  prevede l'affidamento sulla base di un progetto preliminare o definitivo può comprendere oltre  all'attività di esecuzione, quella di progettazione successiva al livello previsto a base  dell'affidamento laddove ciò venga richiesto da particolari complessità, avendo riguardo alle  risultanze delle indagini svolte.

3-bis. Per ogni intervento, il responsabile del procedimento, nella fase di progettazione  preliminare, stabilisce il successivo livello progettuale da porre a base di gara e valuta  motivatamente, esclusivamente sulla base della natura e delle caratteristiche del bene e  dell’intervento conservativo, la possibilità di ridurre i livelli di definizione progettuale ed i  relativi contenuti dei vari livelli progettuali, salvaguardandone la qualità.  (comma introdotto dall'art. 2, comma 1, lettera tt), del d.lgs. n. 152 del 2008)

3-ter. La progettazione esecutiva può essere omessa nelle seguenti ipotesi:   (comma introdotto dall'art. 2, comma 1, lettera tt), del d.lgs. n. 152 del 2008)

a) per i lavori su beni mobili e superfici architettoniche decorate che non presentino  complessità realizzative;   b) negli altri casi, qualora il responsabile del procedimento accerti che la natura e le  caratteristiche del bene, ovvero il suo stato di conservazione, siano tali da non consentire  l’esecuzione di analisi e rilievi esaustivi; in tali casi, il responsabile del procedimento dispone  che la progettazione esecutiva sia redatta in corso d’opera, per stralci successivi, sulla base  dell’esperienza delle precedenti fasi di progettazione e di cantiere.

4. Il responsabile del procedimento verifica il raggiungimento dei livelli di progettazione  richiesti e valida il progetto da porre a base di gara e in ogni caso il progetto esecutivo previsto  nei commi da 1, 2 e 3.

Art. 204. Sistemi di scelta degli offerenti e criteri di aggiudicazione  (artt. 7 e 9, d.lgs. n. 30/2004)

1. L'affidamento con procedura negoziata dei lavori di cui all'articolo 198, oltre che nei casi  previsti dagli articoli 56 e 57, e dall'articolo 122, comma 7, è ammesso per lavori di importo  complessivo non superiore a un milione di euro, nel rispetto dei principi di non discriminazione,  parità di trattamento, proporzionalità, e trasparenza, previa gara informale cui sono invitati  almeno quindici concorrenti, se sussistono in tale numero soggetti qualificati. La lettera di  invito è trasmessa all'Osservatorio che ne dà pubblicità sul proprio sito informatico di cui  all'articolo 66, comma 7; dopo la scadenza del termine per la presentazione delle offerte,  l'elenco degli operatori invitati è trasmesso all'Osservatorio. Si applica l'articolo 122, comma 7,  secondo e terzo periodo.  (comma così modificato dall'art. 4, comma 2, lettera dd), legge n. 106 del 2011)

1-bis. L'affidamento con procedura negoziata è altresì ammesso per i lavori di cui al comma 1,  relativi a lotti successivi di progetti generali approvati, consistenti nella ripetizione di opere  similari affidate all'impresa titolare del primo appalto, a condizione che tali lavori siano  conformi al progetto generale, che il lotto precedente sia stato aggiudicato con procedure  aperte o ristrette e che negli atti di gara del primo appalto sia stato esplicitamente previsto  l'eventuale ricorso a tale procedura e sia stato considerato anche l'importo successivo al fine  dell'applicazione della normativa comunitaria; il ricorso a tale procedura è limitato al triennio  successivo alla stipulazione del contratto iniziale.  (comma introdotto dall'art. 2, comma 1, lettera ccc), d.lgs. n. 113 del 2007)

2. I contratti di appalto dei lavori indicati all'articolo 198, possono essere stipulati a misura, in  relazione alle caratteristiche dell'intervento oggetto dell'appalto.



## Page 189


### Text on Page 189

3. Con decreto del Ministro per i beni e le attività culturali, di concerto con il Ministro delle  infrastrutture, previa intesa in sede di Conferenza unificata di cui all'articolo 8 del decreto  legislativo 28 agosto 1997, n. 281, sono individuate le metodologie di valutazione delle offerte  e di attribuzione dei punteggi nelle ipotesi di affidamento di lavori su beni mobili o superfici  decorate di beni architettonici secondo il criterio dell'offerta economicamente più vantaggiosa.

4. Per i lavori di cui all'articolo 198, l'affidamento in economia è consentito, oltre che nei casi  previsti dall'articolo 125, per particolari tipologie individuate con decreto del Ministro per i beni  e le attività culturali, di concerto con il Ministro delle infrastrutture, sentita la Conferenza  unificata di cui all'articolo 8 del decreto legislativo 28 agosto 1997, n. 281, ovvero nei casi di  somma urgenza nei quali ogni ritardo sia pregiudizievole alla pubblica incolumità e alla tutela  del bene e possono essere eseguiti:

a) in amministrazione diretta, fino all'importo di trecentomila euro;  b) per cottimo fiduciario fino all'importo di trecentomila euro.

5. La procedura ristretta semplificata è ammessa per i lavori di importo inferiore a 1.500.000  euro.

Art. 205. Varianti  (art. 10, d.lgs. n. 30/2004)

1. Per i lavori indicati all'articolo 198, le varianti in corso d'opera possono essere ammesse,  oltre che nei casi previsti dall'articolo 132, su proposta del direttore dei lavori e sentito il  progettista, in quanto giustificate dalla evoluzione dei criteri della disciplina del restauro.

2. Non sono considerati varianti in corso d'opera gli interventi disposti dal direttore dei lavori  per risolvere aspetti di dettaglio, finalizzati a prevenire e ridurre i pericoli di danneggiamento o  deterioramento dei beni tutelati, che non modificano qualitativamente l'opera nel suo insieme e  che non comportino una variazione in aumento o in diminuzione superiore al venti per cento  del valore di ogni singola categoria di lavorazione, senza modificare l'importo complessivo  contrattuale.

3. Per le medesime finalità indicate al comma 2, il responsabile del procedimento, può, altresì  disporre varianti in aumento rispetto all'importo originario del contratto entro il limite del dieci  per cento, qualora vi sia disponibilità finanziaria nel quadro economico tra le somme a  disposizione della stazione appaltante.

4. Sono ammesse, nel limite del venti per cento in più dell'importo contrattuale, le varianti in  corso d'opera resesi necessarie, posta la natura e la specificità dei beni sui quali si interviene,  per fatti verificatisi in corso d'opera, per rinvenimenti imprevisti o imprevedibili nella fase  progettuale, nonché per adeguare l'impostazione progettuale qualora ciò sia reso necessario  per la salvaguardia del bene e per il perseguimento degli obiettivi dell'intervento.

5. In caso di proposta di varianti in corso d'opera, il responsabile unico del procedimento può  chiedere apposita relazione al collaudatore in corso d'opera.

Parte III - CONTRATTI PUBBLICI DI LAVORI, SERVIZI E FORNITURE NEI SETTORI  SPECIALI

Titolo I - CONTRATTI PUBBLICI DI LAVORI, SERVIZI E FORNITURE NEI SETTORI  SPECIALI DI RILEVANZA COMUNITARIA

Capo I - Disciplina applicabile, ambito oggettivo e soggettivo



## Page 190


### Text on Page 190

Art. 206. Norme applicabili  (artt. 1, 10, 11, 12, 13, 15, 17, 19, 21, 22, 29, 31, 32, 33, 34, 36, 37, 38, 41.1, 44, 46, 48,  49.1, 49.2, 54.4, 55, 56, 57, dir. 2004/17)

1. Ai contratti pubblici di cui al presente capo si applicano, oltre alle norme della presente  parte, le norme di cui alle parti I, IV, e V. Della parte II, titolo I, riguardante i contratti pubblici  relativi a lavori, servizi e forniture nei settori ordinari, si applicano esclusivamente i seguenti  articoli: 29, intendendosi sostituite alle soglie di cui all'articolo 28 le soglie di cui all'articolo  215; 33; 34; 35; 36; 37; 38; 46, comma 1-bis; 51; 52; 53, commi 1, 2, 3, 4, fatte salve le  norme della presente parte in tema di qualificazione; 55, comma 1, limitatamente agli enti  aggiudicatori che sono amministrazioni aggiudicatrici; 55, commi 3, 4, 5, 6, con la precisazione  che la menzione della determina a contrarre è facoltativa; 58, con il rispetto dei termini  previsti per la procedura negoziata nella presente parte III; 60; 66, con esclusione delle norme  che riguardano la procedura urgente; in relazione all'articolo 66, comma 4, in casi eccezionali e  in risposta a una domanda dell'ente aggiudicatore, i bandi di gara di cui all'articolo, 224,  comma 1, lettera c), sono pubblicati entro cinque giorni, purché il bando sia stato inviato  mediante fax; 68; 69; 71; 73; 74; 76: gli enti aggiudicatori possono precisare se autorizzano o  meno le varianti anche nel capitolato d'oneri, indicando, in caso affermativo, nel capitolato i  requisiti minimi che le varianti devono rispettare nonché le modalità per la loro presentazione;  77; 79; 81, commi 1 e 3; 82; 83, con la precisazione che i criteri di cui all'articolo 83, comma  1, la ponderazione relativa di cui all'articolo 83, comma 2, o l'ordine di importanza di cui  all'articolo 83, comma 3, o i sub-criteri, i sub-pesi, i sub-punteggi di cui all'articolo 83, comma  4, sono precisati all'occorrenza nell'avviso con cui si indice la gara, nell'invito a confermare  l'interesse di cui all'articolo 226, comma 5, nell'invito a presentare offerte o a negoziare, o nel  capitolato d'oneri; 84; 85, con la precisazione che gli enti aggiudicatori possono indicare di  volere ricorrere all'asta elettronica, oltre che nel bando, con un altro degli avvisi con cui si  indice la gara ai sensi dell'articolo 224; 86, con la precisazione che gli enti aggiudicatori hanno  facoltà di utilizzare i criteri di individuazione delle offerte anormalmente basse, indicandolo  nell'avviso con cui si indice la gara o nell'invito a presentare offerte; 87; 88; 95; 96; 112-bis;  118; 131. Nessun altra norma della parte II, titolo I, si applica alla progettazione e alla  realizzazione delle opere appartenenti ai settori speciali.  (comma così modificato dall'art. 2, comma 1, lettera ddd), d.lgs. n. 113 del 2007 , poi dall'art.  4, comma 2, lettera ee), legge n. 106 del 2011, poi dall'art. 44, comma 8, lettera b), legge n.  214 del 2011)

2. Quando, ai sensi della presente parte, la gara può essere indetta, oltre che con bando di  gara, anche con un avviso periodico indicativo o con un avviso sull'esistenza di un sistema di  qualificazione, il riferimento al «bando di gara» contenuto negli articoli della parte I e della  parte II che sono applicabili anche ai contratti soggetti alla presente parte, deve intendersi  comprensivo di tutti e tre tali avvisi.

3. Nel rispetto del principio di proporzionalità, gli enti aggiudicatori possono applicare altre  disposizioni della parte II, alla cui osservanza non sono obbligati in base al presente articolo,  indicandolo nell'avviso con cui si indice la gara, ovvero, nelle procedure in cui manchi l'avviso  con cui si indice la gara, nell'invito a presentare un'offerta.

Art. 207. Enti aggiudicatori  (artt. 2 e 8 dir. n. 2004/17; artt. 1 e 2, d.lgs. n. 158/1995)

1. La presente parte si applica, nei limiti espressamente previsti, a soggetti:

a) che sono amministrazioni aggiudicatrici o imprese pubbliche che svolgono una delle attività  di cui agli articoli da 208 a 213 del presente codice;   b) che non essendo amministrazioni aggiudicatrici o imprese pubbliche annoverano tra le loro  attività una o più attività tra quelle di cui agli articoli da 208 a 213 e operano in virtù di diritti  speciali o esclusivi concessi loro dall'autorità competente.   (lettera così modificata dall'art. 3 del d.lgs. n. 6 del 2007)



## Page 191


### Text on Page 191

2. Sono diritti speciali o esclusivi i diritti costituiti per legge, regolamento o in virtù di una  concessione o altro provvedimento amministrativo avente l'effetto di riservare a uno o più  soggetti l'esercizio di una attività di cui agli articoli da 208 a 213 e di incidere sostanzialmente  sulla capacità di altri soggetti di esercitare tale attività.

Art. 208. Gas, energia termica ed elettricità   (art. 3, dir. 2004/17, art. 3, d.lgs. n. 158/1995)

1. Per quanto riguarda il gas e l'energia termica, le norme della presente parte si applicano alle  seguenti attività:

a) la messa a disposizione o gestione di reti fisse destinate alla fornitura di un servizio al  pubblico in connessione con la produzione, il trasporto o la distribuzione di gas o di energia  termica;   oppure   b) l'alimentazione di tali reti con gas o energia termica.

2. L'alimentazione con gas o energia termica di reti che forniscono un servizio al pubblico da  parte di un ente aggiudicatore che non è un'amministrazione aggiudicatrice non è considerata  un'attività di cui al comma 1, se ricorrono le seguenti condizioni:

a) la produzione di gas o di energia termica da parte dell'ente interessato è l'inevitabile  risultato dell'esercizio di una attività non prevista dai commi 1 o 3 del presente articolo o dagli  articoli da 209 a 213;   b) l'alimentazione della rete pubblica mira solo a sfruttare economicamente tale produzione e  corrisponde al massimo al 20% del fatturato dell'ente, considerando la media dell'ultimo  triennio, compreso l'anno in corso.

3. Per quanto riguarda l'elettricità, la presente parte si applica alle seguenti attività:

a) la messa a disposizione o la gestione di reti fisse destinate alla fornitura di un servizio al  pubblico in connessione con la produzione, il trasporto o la distribuzione di elettricità;  b) l'alimentazione di tali reti con l'elettricità.

4. L'alimentazione con elettricità di reti che forniscono un servizio al pubblico da parte di un  ente aggiudicatore che non è un'amministrazione aggiudicatrice non è considerata un'attività di  cui al comma 3 se ricorrono le seguenti condizioni:

a) la produzione di elettricità da parte dell'ente interessato avviene perché il suo consumo è  necessario all'esercizio di un'attività non prevista dai commi 1 o 3 del presente articolo o dagli  articoli da 209 a 213;   b) l'alimentazione della rete pubblica dipende solo dal consumo proprio dell'ente e non supera  il 30% della produzione totale di energia dell'ente, considerando la media dell'ultimo triennio,  compreso l'anno in corso.

Art. 209. Acqua   (art. 4, dir. 2004/17; artt. 3 e 8, d.lgs. n. 158/1995)

1. Per quanto riguarda l'acqua, le norme della presente parte si applicano alle seguenti attività:

a) la messa a disposizione o la gestione di reti fisse destinate alla fornitura di un servizio al  pubblico in connessione con la produzione, il trasporto o la distribuzione di acqua potabile;   b) l'alimentazione di tali reti con acqua potabile.

2. La norme della presente parte si applicano anche agli appalti o ai concorsi attribuiti od  organizzati dagli enti che esercitano un'attività di cui al comma 1, e che, alternativamente:



## Page 192


### Text on Page 192

a) riguardano progetti di ingegneria idraulica, irrigazione, drenaggio, in cui il volume d'acqua  destinato all'approvvigionamento d'acqua potabile rappresenti più del 20% del volume totale  d'acqua reso disponibile da tali progetti o impianti di irrigazione o di drenaggio;   b) riguardano lo smaltimento o il trattamento delle acque reflue.

3. L'alimentazione con acqua potabile di reti che forniscono un servizio al pubblico da parte di  un ente aggiudicatore che non è un'amministrazione aggiudicatrice non è considerata  un'attività di cui al comma 1 se ricorrono le seguenti condizioni:

a) la produzione di acqua potabile da parte dell'ente interessato avviene perché il suo consumo  è necessario all'esercizio di una attività non prevista dagli articoli da 208 a 213;   b) l'alimentazione della rete pubblica dipende solo dal consumo proprio dell'ente e non supera  il 30% della produzione totale d'acqua potabile dell'ente, considerando la media dell'ultimo  triennio, compreso l'anno in corso.

Art. 210. Servizi di trasporto  (art. 5.1, dir. 2004/17, art. 5, d.lgs. n. 158/1995)

1. Ferme restando le esclusioni di cui all'articolo 23, le norme della presente parte si applicano  alle attività relative alla messa a disposizione o alla gestione di reti destinate a fornire un  servizio al pubblico nel campo del trasporto ferroviario, tranviario, filoviario, ovvero mediante  autobus, sistemi automatici o cavo.

2. Nei servizi di trasporto, si considera esistere una rete se il servizio viene fornito alle  prescrizioni operative stabilite dalle competenti autorità pubbliche, come ad esempio quelle  relative alle tratte da servire, alla capacità di trasporto disponibile o alla frequenza del servizio.

Art. 211. Servizi postali  (art. 6, dir. n. 2004/17)

1. Le norme della presente parte e le disposizioni in essa richiamate si applicano alle attività  relative alla fornitura di servizi postali o, alle condizioni di cui al comma 3, di altri servizi diversi  da quelli postali.

2. Ai fini del presente codice e fatta salva la direttiva 97/67/CE e il decreto legislativo 22 luglio  1999, n. 261, si intende per:

a) «invio postale»: l'invio, nella forma definitiva al momento in cui viene preso in consegna dal  fornitore di servizi postali; si tratta, oltre agli invii di corrispondenza, di libri, cataloghi, giornali,  periodici e similari nonché di pacchi postali contenenti merci con o senza valore commerciale;   (lettera così sostituita dall'art. 2, comma 1, d.lgs. n. 58 del 2011)  b) «servizi postali»: servizi che includono la raccolta, lo smistamento il trasporto e la  distribuzione degli invii postali;  (lettera così sostituita dall'art. 2, comma 1, d.lgs. n. 58 del 2011)  c) «altri servizi diversi dai servizi postali»: servizi forniti nei seguenti ambiti:

- servizi di gestione di servizi postali, quali i servizi precedenti l'invio e servizi successivi  all'invio e i «mailroom management services»;   - servizi speciali connessi e effettuati interamente per via elettronica, quali trasmissione sicura  per via elettronica di documenti codificati, servizi di gestione degli indirizzi e trasmissione della  posta elettronica registrata;   - servizi di spedizione diversi da quelli di cui alla lettera a) quali la spedizione di invii  pubblicitari, privi di indirizzo;   - servizi finanziari, quali definiti nella categoria 6 di cui all'allegato II A del presente codice e  all'articolo 19 lettera d) del presente codice, compresi in particolare i vaglia postali e i  trasferimenti da conti correnti postali;



## Page 193


### Text on Page 193

- servizi di filatelia e servizi logistici, quali servizi che associano la consegna fisica o il deposito  di merci e altre funzioni non connesse ai servizi postali).

3. Il presente codice si applica ai servizi di cui al comma 2, lettera c) a condizione che siano  forniti da un ente che fornisce anche servizi postali ai sensi del comma 2, lettera b), e i  presupposti di cui all'articolo 219 non siano soddisfatti per quanto riguarda i servizi di cui al  citato comma 2, lettera b).

Art. 212. Prospezione ed estrazione di petrolio, gas, carbone e altri combustibili  solidi  (art. 7, dir. 2004/17, art. 4, d.lgs. n. 158/1995)

1. Le norme della presente parte si applicano alle attività relative allo sfruttamento di un'area  geografica, ai fini della prospezione o estrazione di petrolio, gas, carbone o di altri combustibili  solidi.

Art. 213. Porti e aeroporti   (art. 7, dir. 2004/17, art. 5, d.lgs. n. 158/1995)

1. Le norme della presente parte si applicano alle attività relative allo sfruttamento di un'area  geografica, ai fini della messa a disposizione di aeroporti, porti marittimi o interni e di altri  terminali di trasporto ai vettori aerei, marittimi e fluviali.

Art. 214. Appalti che riguardano più settori  (art. 9, dir. 2004/17)

1. Ad un appalto destinato all'esercizio di più attività si applicano le norme relative all'attività  principale cui è destinato.

2. La scelta tra l'aggiudicazione di un unico appalto e l'aggiudicazione di più appalti distinti non  può essere effettuata al fine di escludere un appalto dall'ambito di applicazione della presente  parte III o, dove applicabile, dall'ambito di applicazione della parte II.

3. Se una delle attività cui è destinato un appalto è disciplinata dalla parte III e l'altra dalla  parte II, e se è oggettivamente impossibile stabilire a quale attività l'appalto sia principalmente  destinato, esso è aggiudicato secondo le disposizioni della parte II, ferma la facoltà, per gli enti  aggiudicatori, di chiedere, in aggiunta all'attestazione SOA, ulteriori specifici requisiti di  qualificazione relativamente alle attività disciplinate dalla parte III.

4. Se una delle attività cui è destinato l'appalto è disciplinata dalla parte III e un'altra attività  non è disciplinata né dalla parte III né dalla parte II, e se è oggettivamente impossibile  stabilire a quale attività l'appalto è principalmente destinato, esso è aggiudicato ai sensi della  parte III.

Capo II - Soglie e contratti esclusi dall'ambito di applicazione del presente titolo

Art. 215. Importi delle soglie dei contratti pubblici di rilevanza comunitaria nei  settori speciali  (art. 16, dir. 2004/17; regolamento CE n. 1874/2004; regolamento CE 2083/2005)

1. Le norme della presente parte si applicano agli appalti che non sono esclusi in virtù delle  eccezioni di cui agli articoli 17, 18, 19, 24, 25, 217 e 218 o secondo la procedura di cui  all'articolo 219 e il cui valore stimato al netto dell'imposta sul valore aggiunto (i.v.a.) è pari o  superiore alle soglie seguenti:  (le soglie devono intendersi così modificate dal Regolamento (UE) n. 1336/2013 della  Commissione del 13 dicembre 2013, a partire dal 1° gennaio 2014)



## Page 194


### Text on Page 194

a) 414.000 euro per quanto riguarda gli appalti di forniture e di servizi;   b) 5.186.000 euro per quanto riguarda gli appalti di lavori.

Art. 216. Concessioni di lavori e di servizi  (art. 18, dir. 2004/17)

1. Salva l'applicazione dell'articolo 30 in tema di concessione di servizi, la presente parte non si  applica alle concessioni di lavori e di servizi rilasciate da enti aggiudicatori che esercitano una o  più attività di cui agli articoli da 208 a 213, quando la concessione ha per oggetto l'esercizio di  dette attività.

1-bis. Il concessionario che non sia uno degli enti aggiudicatori che esercitano una o più  attività di cui agli articoli da 208 a 213, scelto senza il ricorso ad una procedura di gara aperta  o ristretta, è tenuto ad applicare le stesse disposizioni alle quali sono assoggettati i predetti  enti.  (comma introdotto dall'art. 2 del d.lgs. n. 6 del 2007)

Art. 217. Appalti aggiudicati per fini diversi dall'esercizio di un'attività di cui ai  settori del Capo I o per l'esercizio di una di dette attività in un Paese terzo  (art. 20, dir. 2004/17; art. 8, d.lgs. n. 158/1995)

1. La presente parte non si applica agli appalti che gli enti aggiudicatori aggiudicano per scopi  diversi dall'esercizio delle loro attività di cui agli articoli da 208 a 213 o per l'esercizio di tali  attività in un paese terzo, in circostanze che non comportino lo sfruttamento materiale di una  rete o di un'area geografica all'interno della Comunità.

2. Gli enti aggiudicatori comunicano alla Commissione, su sua richiesta, qualsiasi attività che  considerano esclusa in virtù del comma 1.

Art. 218. Appalti aggiudicati ad un'impresa comune avente personalità giuridica o ad  un'impresa collegata  (art. 23, dir. 2004/17; art. 18, d.lgs. n. 158/1995)

1. Ai fini del presente articolo «impresa collegata» è qualsiasi impresa i cui conti annuali siano  consolidati con quelli dell'ente aggiudicatore a norma degli articoli 25 e seguenti del decreto  legislativo 9 aprile 1991, n. 127, o, nel caso di enti non soggetti a tale decreto, qualsiasi  impresa su cui l'ente aggiudicatore possa esercitare, direttamente o indirettamente,  un'influenza dominante ai sensi dell'articolo 3, comma 28 del presente codice o che possa  esercitare un'influenza dominante sull'ente aggiudicatore o che, come quest'ultimo, sia  soggetta all'influenza dominante di un'altra impresa in virtù di rapporti di proprietà, di  partecipazione finanziaria ovvero di norme interne.

2. Alle condizioni previste dal successivo comma 3, il presente codice non si applica agli appalti  stipulati:

a) da un ente aggiudicatore con un'impresa collegata,   o  b) da una associazione o consorzio o da una impresa comune aventi personalità giuridica,  composti esclusivamente da più enti aggiudicatori, per svolgere un'attività ai sensi degli articoli  da 208 a 213 del presente codice con un'impresa collegata a uno di tali enti aggiudicatori.

3. Il comma 2 si applica:

a) agli appalti di servizi purché almeno l'80% del fatturato medio realizzato dall'impresa  collegata negli ultimi tre anni nel campo dei servizi provenga dalla fornitura di tali servizi alle  imprese cui è collegata;



## Page 195


### Text on Page 195

b) agli appalti di forniture purché almeno l'80% del fatturato medio realizzato dall'impresa  collegata negli ultimi tre anni nel campo delle forniture provenga dalla messa a disposizione di  tali forniture alle imprese cui è collegata;   c) agli appalti di lavori, purché almeno l'80% del fatturato medio realizzato dall'impresa  collegata negli ultimi tre anni nel campo dei lavori provenga dall'esecuzione di tali lavori alle  imprese cui è collegata.

Se, a causa della data della costituzione o di inizio dell'attività dell'impresa collegata, il  fatturato degli ultimi tre anni non è disponibile, basta che l'impresa dimostri, in base a  proiezioni dell'attività, che probabilmente realizzerà il fatturato di cui alle lettere a), b) o c) del  comma 3. Se più imprese collegate all'ente aggiudicatore forniscono gli stessi o simili servizi,  forniture o lavori, le suddette percentuali sono calcolate tenendo conto del fatturato totale  dovuto rispettivamente alla fornitura di servizi, forniture o lavori da parte di tali imprese  collegate.

4. La presente parte non si applica, inoltre, agli appalti aggiudicati:

a) da un'associazione o consorzio o da un'impresa comune aventi personalità giuridica,  composti esclusivamente da più enti aggiudicatori, per svolgere attività di cui agli articoli da  208 a 213, a uno di tali enti aggiudicatori,  oppure  b) da un ente aggiudicatore ad una associazione o consorzio o ad un'impresa comune aventi  personalità giuridica, di cui l'ente faccia parte, purché l'associazione o consorzio o impresa  comune siano stati costituiti per svolgere le attività di cui trattasi per un periodo di almeno tre  anni e che il loro atto costitutivo preveda che gli enti aggiudicatori che la compongono ne  faranno parte per almeno lo stesso periodo.

5. Gli enti aggiudicatori notificano alla Commissione, su sua richiesta, le seguenti informazioni  relative all'applicazione delle disposizioni dei commi 2, 3 e 4:

a) i nomi delle imprese o delle associazioni, raggruppamenti, consorzi o imprese comuni  interessati;  b) la natura e il valore degli appalti considerati;   c) gli elementi che la Commissione può giudicare necessari per provare che le relazioni tra  l'ente aggiudicatore e l'impresa o l'associazione o il consorzio cui gli appalti sono aggiudicati  rispondono agli obblighi stabiliti dal presente articolo.

Art. 219. Procedura per stabilire se una determinata attività è direttamente esposta  alla concorrenza   (art. 30, dir. n. 2004/17; art. 4, d.lgs. n. 158/1995)

1. Gli appalti destinati a permettere la prestazione di un'attività di cui agli articoli da 208 a 213  non sono soggetti al presente codice se, nello Stato membro in cui è esercitata l'attività,  l'attività è direttamente esposta alla concorrenza su mercati liberamente accessibili.

2. Ai fini del comma 1, per determinare se un'attività è direttamente esposta alla concorrenza  si ricorre a criteri conformi alle disposizioni del Trattato in materia di concorrenza come le  caratteristiche dei beni o servizi interessati, l'esistenza di beni o servizi alternativi, i prezzi e la  presenza, effettiva o potenziale, di più fornitori dei beni o servizi in questione.

3. Ai fini del comma 1, un mercato è considerato liberamente accessibile quando sono attuate  e applicate le norme della legislazione comunitaria di cui all'allegato VII del presente codice.

4. Se non è possibile presumere il libero accesso a un mercato in base al primo comma, si  deve dimostrare che l'accesso al mercato in questione è libero di fatto e di diritto.



## Page 196


### Text on Page 196

5. Quando sulla base delle condizioni di cui ai commi 2 e 3, si ritiene che il comma 1 sia  applicabile ad una data attività, il Ministro delle politiche comunitarie di concerto con il Ministro  competente per settore ne dà notifica alla Commissione e le comunica tutti i fatti rilevanti e in  particolare ogni legge, regolamento, disposizione amministrativa o accordo che riguardi la  conformità con le condizioni di cui al comma 1, nonché le eventuali determinazioni assunte al  riguardo dalle Autorità indipendenti competenti nella attività di cui trattasi.

6. Gli appalti destinati a permettere la prestazione dell'attività di cui trattasi non sono più  soggetti al presente codice se la Commissione:  (comma così modificato dall'art. 4, comma 2, lettera ff), legge n. 106 del 2011)

- ha adottato una decisione che stabilisca l'applicabilità del comma 1 in conformità del comma  6 dell'articolo 30 della direttiva 2004/17/CE ed entro il termine previsto,  oppure;  - non ha adottato una decisione sull'applicabilità entro tale termine.

7. Tuttavia se il libero accesso ad un mercato è presunto in base al comma 3, e qualora  un'amministrazione nazionale indipendente competente nell'attività di cui trattasi abbia  stabilito l'applicabilità del comma 1, gli appalti destinati a permettere la prestazione dell'attività  di cui trattasi non sono più soggetti al presente codice se la Commissione non ha stabilito  l'inapplicabilità del comma 1 con una decisione adottata in conformità del comma 6 dell'articolo  30 della direttiva 2004/17/CE e entro il termine previsto da detto comma.   (comma così modificato dall'art. 4, comma 2, lettera ff), legge n. 106 del 2011)

8. Gli enti aggiudicatori possono chiedere alla Commissione di stabilire l'applicabilità del  comma 1 ad una determinata attività. In tal caso la Commissione ne informa immediatamente  lo Stato membro interessato.

9. Il Ministro delle politiche comunitarie informa la Commissione, tenendo conto dei commi 2 e  3, di tutti i fatti rilevanti e in particolare di ogni legge, regolamento o disposizione  amministrativa o accordo che riguardi la conformità con le condizioni di cui al comma 1, ove  necessario unitamente alla posizione assunta da una amministrazione nazionale indipendente  competente nell'attività di cui trattasi.

10. Se, scaduto il termine di cui al comma 6 dell'articolo 30 della direttiva 31 marzo 2004 n.  17, la Commissione non ha adottato la decisione sull'applicabilità del comma 1 ad una  determinata attività, il comma 1 è ritenuto applicabile.   (comma così modificato dall'art. 4, comma 2, lettera ff), legge n. 106 del 2011)

11. Con decreto del Ministro delle politiche comunitarie, adottato a seguito di ogni decisione  della Commissione, o del silenzio della Commissione dopo il decorso del termine di cui al  comma 6, e pubblicato nella Gazzetta Ufficiale della Repubblica Italiana, sono indicate le  attività che sono escluse dall'applicazione del codice in virtù delle deroghe di cui al presente  articolo.

Capo III - Procedure di scelta del contraente, selezione qualitativa dei concorrenti,  selezione delle offerte

Sezione I - Tipologia delle procedure di scelta del contraente

Art. 220. Procedure aperte, ristrette e negoziate previo avviso con cui si indice la  gara  (art. 40, dir. 2004/17; Art. 12, d.lgs. n. 158/1995)

1. Gli enti aggiudicatori possono affidare i lavori, le forniture o i servizi mediante procedure  aperte ristrette o negoziate ovvero mediante dialogo competitivo, previo avviso con cui si  indice una gara ai sensi dell'articolo 224, fatto salvo quanto previsto dall'articolo 221.



## Page 197


### Text on Page 197

Art. 221. Procedura negoziata senza previa indizione di gara  (art. 40, dir. 2004/17; Art. 13, d.lgs. n. 158/1995)

1. Ferma restando la facoltà di ricorrere alle procedure negoziate previa pubblicazione di  avviso con cui si indice la gara, gli enti aggiudicatori possono ricorrere a una procedura senza  previa indizione di una gara nei seguenti casi:

a) quando, in risposta a una procedura con indizione di una gara, non sia pervenuta alcuna  offerta o alcuna offerta appropriata o alcuna candidatura; nella procedura negoziata non  possono essere modificate in modo sostanziale le condizioni originarie dell'appalto;   b) quando un appalto è destinato solo a scopi di ricerca, di sperimentazione, di studio o di  sviluppo e non per rendere redditizie o recuperare spese di ricerca e di sviluppo, purché  l'aggiudicazione dell'appalto non pregiudichi l'indizione di gare per gli appalti successivi che  perseguano questi scopi;   c) quando, per ragioni di natura tecnica o artistica ovvero attinenti alla tutela di diritti esclusivi,  l'appalto possa essere affidato unicamente ad un operatore economico determinato;   d) nella misura strettamente necessaria, quando per l'estrema urgenza derivante da eventi  imprevedibili per l'ente aggiudicatore i termini stabiliti per le procedure aperte, ristrette o per  le procedure negoziate con previa indizione di gara non possono essere rispettati; le  circostanze invocate a giustificazione dell'estrema urgenza non devono essere imputabili  all'ente aggiudicatore;   e) nel caso di appalti di forniture per consegne complementari effettuate dal fornitore  originario e destinate al rinnovo parziale di forniture o di impianti di uso corrente, o  all'ampliamento di forniture o impianti esistenti, qualora il cambiamento di fornitore  obbligherebbe l'ente aggiudicatore ad acquistare materiale con caratteristiche tecniche  differenti, il cui impiego o la cui manutenzione comporterebbero incompatibilità o difficoltà  tecniche sproporzionate;   f) per lavori o servizi complementari, non compresi nel progetto inizialmente aggiudicato e nel  contratto iniziale, i quali siano divenuti necessari, per circostanze impreviste, all'esecuzione  dell'appalto, purché questo sia aggiudicato all'imprenditore o al prestatore di servizi che  esegue l'appalto iniziale:

quando tali lavori o servizi complementari non possano essere separati, sotto il profilo tecnico  o economico, dall'appalto iniziale senza recare gravi inconvenienti agli enti aggiudicatori,   oppure,  quando tali lavori o servizi complementari, pur essendo separabili dall'esecuzione dell'appalto  iniziale, siano strettamente necessari al suo perfezionamento;

g) nel caso di appalti di lavori, per nuovi lavori che consistano nella ripetizione di lavori simili  affidati dagli stessi enti aggiudicatori all'impresa titolare del primo appalto, purché i nuovi  lavori siano conformi a un progetto di base, aggiudicato con un appalto in seguito all'indizione  di una gara; la possibilità di ricorrere a questa procedura è indicata già al momento  dell'indizione della gara per il primo appalto e, ai fini degli articoli 215 e 29 del presente codice,  gli enti aggiudicatori tengono conto dell'importo complessivo previsto per i lavori successivi;   h) quando si tratta di forniture quotate e acquistate in una borsa di materie prime;  i) per gli appalti da aggiudicare in base a un accordo quadro, purché l'accordo sia stato  aggiudicato nel rispetto dell'articolo 222 del presente codice;   j) per gli acquisti d'opportunità, quando è possibile, approfittando di un'occasione  particolarmente vantaggiosa ma di breve durata, acquistare forniture il cui prezzo è  sensibilmente inferiore ai prezzi normalmente praticati sul mercato;  k) per l'acquisto di forniture a condizioni particolarmente vantaggiose presso un fornitore che  cessi definitivamente l'attività commerciale oppure da curatori o da liquidatori di un fallimento,  di un concordato preventivo, o di una liquidazione coatta amministrativa o di  un'amministrazione straordinaria;   l) quando l'appalto di servizi consegue a un concorso di progettazione organizzato secondo le  disposizioni del presente codice e debba, in base alle norme vigenti, essere aggiudicato al  vincitore o ad uno dei vincitori di tale concorso; in tal caso, tutti i vincitori del concorso di  progettazione debbono essere invitati a partecipare ai negoziati.



## Page 198


### Text on Page 198

Art. 222. Accordi quadro nei settori speciali  (art. 14, dir. 2004/17; art. 16, d.lgs. n. 158/1995)

1. Gli enti aggiudicatori possono considerare un accordo quadro come un appalto e  aggiudicarlo ai sensi della presente parte.

2. Gli enti aggiudicatori possono affidare con procedura negoziata non preceduta da indizione  di gara, ai sensi dell'articolo 221, comma 1, lettera i), gli appalti basati su un accordo quadro  solo se hanno aggiudicato detto accordo quadro in conformità alla presente parte.  (comma così modificato dall'art. 3 del d.lgs. n. 6 del 2007)

3. Gli enti aggiudicatori non possono ricorrere agli accordi quadro in modo abusivo, per  ostacolare, limitare o falsare la concorrenza.

Sezione II - Avvisi e inviti

Art. 223. Avvisi periodici indicativi e avvisi sull'esistenza di un sistema di  qualificazione  (art. 41, art. 44, par. 1, dir. 2004/17; Art. 1, d.lgs. n. 158/1995)

1. Gli enti aggiudicatori, possibilmente entro il 31 dicembre di ogni anno, rendono noti  mediante un avviso periodico indicativo, conforme all'allegato XV A, pubblicato dalla  Commissione o dagli enti stessi nel loro «profilo di committente», di cui all'allegato X, punto 2,  lettera b) e all'articolo 3, comma 35, i dati seguenti:

a) per le forniture, il valore totale stimato degli appalti o degli accordi quadro, per gruppo di  prodotti, che intendono aggiudicare nei dodici mesi successivi, qualora il valore totale stimato,  tenuto conto del disposto degli degli articoli 215 e 29, risulti pari o superiore a 750.000 euro; i  gruppi di prodotti sono definiti dalle amministrazioni aggiudicatrici mediante riferimento alle  voci della nomenclatura CPV; il Ministro delle politiche comunitarie pubblica nella Gazzetta  Ufficiale della Repubblica italiana le modalità dei riferimenti da fare, negli avvisi con cui si  indice la gara, a particolari voci della nomenclatura in conformità con quanto eventualmente  stabilito dalla Commissione;   b) per i servizi, il valore totale stimato degli appalti o degli accordi quadro, per ciascuna delle  categorie di servizi elencate nell'allegato II A, che intendono aggiudicare nei dodici mesi  successivi, qualora tale valore totale stimato, tenuto conto del disposto degli articoli 215 e 29,  sia pari o superiore a 750.000 euro;   c) per i lavori, le caratteristiche essenziali degli appalti o degli accordi quadro che intendono  aggiudicare nei dodici mesi successivi e il cui valore stimato sia pari o superiore alla soglia  indicata nell'articolo 215, tenuto conto del disposto dell'articolo 29.

2. Gli avvisi di cui alle lettere a) e b) del comma 1 sono inviati alla Commissione o pubblicati  sul profilo di committente il più rapidamente possibile dopo l'inizio dell'anno finanziario.

3. L'avviso di cui alla lettera c) del comma 1 è inviato alla Commissione o pubblicato sul profilo  di committente il più rapidamente possibile dopo l'adozione della decisione che autorizza il  programma in cui si inseriscono i contratti di lavori o gli accordi quadro che gli enti  aggiudicatori intendono aggiudicare.

4. Gli enti aggiudicatori che pubblicano l'avviso periodico indicativo sul loro profilo di  committente inviano alla Commissione, per via elettronica secondo il formato e le modalità di  trasmissione di cui all'allegato X, punto 3, una comunicazione in cui è annunciata la  pubblicazione di un avviso periodico indicativo su un profilo di committente.

5. La pubblicazione degli avvisi di cui al comma 1 è obbligatoria solo se gli enti aggiudicatori si  avvalgono della facoltà di ridurre i termini di ricezione delle offerte ai sensi dell'articolo 227,  comma 4.



## Page 199


### Text on Page 199

6. Gli avvisi periodici indicativi contengono gli elementi indicati nel presente codice, le  informazioni di cui all'allegato X A, punti 1 e 2, e ogni altra informazione ritenuta utile, secondo  il formato dei modelli di formulari adottati dalla Commissione in conformità alla procedura di  cui all'articolo 68, paragrafo 2, direttiva 2004/17.

7. L'avviso periodico indicativo è altresì pubblicato sui siti informatici di cui all'articolo 66,  comma 7, con le modalità ivi previste.

8. Le disposizioni che precedono non si applicano alle procedure negoziate senza previa  indizione di gara.

9. Per progetti di grandi dimensioni, gli enti aggiudicatori possono pubblicare o far pubblicare  dalla Commissione avvisi periodici indicativi senza ripetere l'informazione già inclusa in un  avviso periodico indicativo, purché indichino chiaramente che si tratta di avvisi supplementari.

10. Se gli enti aggiudicatori decidono di introdurre un sistema di qualificazione a norma  dell'articolo 232, tale sistema va reso pubblico con un avviso di cui all'allegato XIV, indicando  le finalità del sistema di qualificazione e le modalità per conoscere le norme relative al suo  funzionamento. Quando il sistema ha una durata superiore a tre anni, l'avviso viene pubblicato  annualmente. Quando il sistema ha una durata inferiore è sufficiente un avviso iniziale.  L'avviso sull'esistenza di un sistema di qualificazione va trasmesso alla Commissione,  pubblicato nella Gazzetta Ufficiale, sul profilo di committente e sui siti informatici di cui  all'articolo 66, comma 7, con le modalità ivi previste.

Art. 224. Avvisi con cui si indice una gara  (art. 42, dir. 2004/17; art. 14, d.lgs. n. 158/1995)

1. Nel caso degli appalti di forniture, lavori o servizi, gli enti aggiudicatori possono indire la  gara mediante uno dei seguenti avvisi:

a) avviso periodico indicativo di cui all'allegato XV A;   b) avviso sull'esistenza di un sistema di qualificazione di cui all'allegato XIV;   c) bando di gara di cui all'allegato XIII, parte A, B o C.

2. Nel caso del sistema dinamico di acquisizione, l'indizione di gare per il sistema avviene  mediante un bando di gara ai sensi del comma 1, lettera c), mentre l'indizione di gare per  appalti basati su questo tipo di sistemi avviene mediante bando di gara semplificato di cui  all'allegato XIII, parte D.

3. Se l'indizione della gara avviene mediante un avviso periodico indicativo questo si conforma  alle seguenti modalità:

a) si riferisce specificatamente alle forniture, ai lavori o ai servizi che saranno oggetto  dell'appalto da aggiudicare;   b) indica che l'appalto sarà aggiudicato mediante una procedura ristretta o negoziata senza  ulteriore pubblicazione di un bando di gara e invita gli operatori economici interessati a  manifestare il proprio interesse per iscritto;   c) è stato pubblicato ai sensi dell'allegato X non oltre 12 mesi prima della data di invio  dell'invito di cui all'articolo 226, comma 5. L'ente aggiudicatore rispetta altresì i termini previsti  dall'articolo 227.

Art. 225. Avvisi relativi agli appalti aggiudicati  (art. 43, dir. 2004/17; art. 28, d.lgs. n. 158/1995)

1. Gli enti aggiudicatori che abbiano aggiudicato un appalto o concluso un accordo quadro  inviano un avviso relativo all'appalto aggiudicato conformemente all'allegato XVI, entro due



## Page 200


### Text on Page 200

mesi dall'aggiudicazione dell'appalto o dalla conclusione dell'accordo quadro e alle condizioni  dalla Commissione stessa definite e pubblicate con decreto del Ministro per le politiche  comunitarie.

2. Nel caso di appalti aggiudicati nell'ambito di un accordo quadro in conformità all'articolo  222, comma 2, gli enti aggiudicatori sono esentati dall'obbligo di inviare un avviso in merito ai  risultati della procedura di aggiudicazione di ciascun appalto basato su tale accordo.

3. Gli enti aggiudicatori inviano un avviso relativo agli appalti aggiudicati basati su un sistema  dinamico di acquisizione entro due mesi a decorrere dall'aggiudicazione di ogni appalto. Essi  possono tuttavia raggruppare detti avvisi su base trimestrale. In tal caso, essi inviano gli avvisi  raggruppati al più tardi due mesi dopo la fine di ogni trimestre.

4. Le informazioni fornite ai sensi dell'allegato XVI e destinate alla pubblicazione sono  pubblicate in conformità con l'allegato X. A tale riguardo la Commissione rispetta il carattere  commerciale sensibile segnalato dagli enti aggiudicatori quando comunicano informazioni sul  numero di offerte ricevute, sull'identità degli operatori economici o sui prezzi.

5. Gli enti aggiudicatori che aggiudicano un appalto per servizi di ricerca e sviluppo senza  indire una gara ai sensi dell'articolo 221, comma 1, lettera b), possono limitare le informazioni  da fornire, secondo l'allegato XVI, sulla natura e quantità dei servizi forniti, alla menzione  «servizi di ricerca e di sviluppo».

6. Gli enti aggiudicatori che aggiudicano un appalto di ricerca e sviluppo che non può essere  aggiudicato senza indire una gara ai sensi dell'articolo 221, comma 1, lettera b), possono  limitare le informazioni da fornire ai sensi dell'allegato XVI, sulla natura e quantità dei servizi  forniti, per motivi di riservatezza commerciale. In tal caso, essi provvedono affinché le  informazioni pubblicate ai sensi del presente comma siano almeno altrettanto dettagliate di  quelle contenute nell'avviso con cui si indice una gara pubblicato ai sensi dell'articolo 224,  comma 1.

7. Se ricorrono ad un sistema di qualificazione, gli enti aggiudicatori provvedono affinché tali  informazioni siano almeno altrettanto dettagliate di quelle della corrispondente categoria degli  elenchi o liste di cui all'articolo 232, comma 9.   (comma così modificato dall'art. 1, comma 1, lettera oo), d.lgs. n. 152 del 2008)

8. Nel caso di appalti aggiudicati per servizi elencati nell'allegato II B, gli enti aggiudicatori  indicano nell'avviso se acconsentono alla sua pubblicazione.

9. Le informazioni fornite ai sensi dell'allegato XVI e non destinate alla pubblicazione sono  pubblicate solo in forma semplificata e ai sensi dell'allegato X per motivi statistici.

Art. 226. Inviti a presentare offerte o a negoziare  (art. 47, dir. 2004/17; art. 18, d.lgs. n. 158/1995)

1. Nel caso delle procedure ristrette, delle procedure negoziate e del dialogo competitivo, gli  enti aggiudicatori invitano simultaneamente e per iscritto i candidati selezionati a presentare le  rispettive offerte o a negoziare. L'invito ai candidati contiene, alternativamente:

a) copia del capitolato d'oneri e dei documenti complementari;   b) l'indicazione che il capitolato d'oneri e i documenti complementari di cui alla lettera a) sono  messi direttamente a disposizione per via elettronica conformemente all'articolo 227, comma  6.

2. Qualora il capitolato d'oneri o i documenti complementari siano disponibili presso un ente  diverso dall'ente aggiudicatore responsabile della procedura di aggiudicazione, l'invito precisa



## Page 201


### Text on Page 201

l'indirizzo al quale possono essere richiesti il capitolato d'oneri e detti documenti e, se del caso,  il termine per la presentazione di tale richiesta, nonché l'importo e le modalità di pagamento  della somma eventualmente dovuta per ottenere detti documenti. I servizi competenti inviano  senza indugio la documentazione in questione agli operatori economici non appena ricevuta la  richiesta.

3. Le informazioni complementari sui capitolati d'oneri o sui documenti complementari, purché  richieste in tempo utile, sono comunicate dagli enti aggiudicatori o dai servizi competenti  almeno sei giorni prima del termine fissato per la ricezione delle offerte.

4. L'invito contiene, inoltre, almeno quanto segue:

a) l'indicazione del termine per chiedere la documentazione complementare nonché l'importo e  le modalità di pagamento della somma eventualmente da versare per ottenere tali documenti;  b) il termine per la ricezione delle offerte, l'indirizzo al quale esse devono essere trasmesse e  la lingua o le lingue in cui devono essere redatte;   c) il riferimento al bando di gara pubblicato;  d) l'indicazione dei documenti che devono essere eventualmente allegati;   e) i criteri di aggiudicazione dell'appalto se non figurano nell'avviso relativo all'esistenza di un  sistema di qualificazione con cui si indice la gara;   f) la ponderazione relativa dei criteri di aggiudicazione dell'appalto oppure, all'occorrenza  l'ordine di importanza di tali criteri, se queste informazioni non figurano nel bando di gara,  nell'avviso relativo all'esistenza di un sistema di qualificazione o nel capitolato d'oneri.

5. Quando viene indetta una gara per mezzo di un avviso periodico indicativo, gli enti  aggiudicatori invitano poi tutti i candidati a confermare il loro interesse in base alle  informazioni particolareggiate relative all'appalto in questione prima di iniziare la selezione  degli offerenti o dei partecipanti a una trattativa.

6. Nell'ipotesi di cui al comma 5, l'invito comprende almeno tutte le seguenti informazioni:

a) natura e quantità, comprese tutte le opzioni riguardanti appalti complementari e, se  possibile, il termine previsto per esercitarle; in caso di appalti rinnovabili, natura e quantità e,  se possibile, termine previsto per la pubblicazione dei successivi bandi di gara per i lavori, le  forniture o i servizi oggetto dell'appalto;   b) tipo di procedura: ristretta o negoziata;   c) eventualmente, data in cui deve iniziare o terminare la consegna delle forniture o  l'esecuzione dei lavori o dei servizi;   d) indirizzo e termine ultimo per il deposito delle domande per essere invitati a formulare  un'offerta nonché la lingua o le lingue autorizzate per la loro presentazione;  e) indirizzo dell'ente che aggiudica l'appalto e fornisce le informazioni necessarie per ottenere il  capitolato d'oneri e gli altri documenti;  f) condizioni di carattere economico e tecnico, garanzie finanziarie e informazioni richieste agli  operatori economici;   g) importo e modalità di versamento delle somme eventualmente dovute per ottenere la  documentazione relativa alla procedura di aggiudicazione dell'appalto;  h) forma dell'appalto oggetto della gara: acquisto, locazione finanziaria, locazione o acquisto a  riscatto o più d'una fra queste forme;   i) i criteri di aggiudicazione dell'appalto e la loro ponderazione o, se del caso, l'ordine  d'importanza degli stessi, ove queste informazioni non compaiano nell'avviso indicativo o nel  capitolato d'oneri o nell'invito a presentare offerte o a partecipare a una trattativa.

Sezione III - Termini di presentazione delle domande di partecipazione

Art. 227. Termini di ricezione delle domande di partecipazione e di ricezione delle  offerte  (art. 45, dir. 2004/17, art. 17, d.lgs. n. 158/1995)



## Page 202


### Text on Page 202

1. Nel fissare i termini per la ricezione delle domande di partecipazione e delle offerte, gli enti  aggiudicatori tengono conto in particolare della complessità dell'appalto e del tempo necessario  per preparare le offerte, fatti salvi i termini minimi stabiliti dal presente articolo.

2. Nelle procedure aperte, il termine minimo per la ricezione delle offerte è di cinquantadue  giorni dalla data di trasmissione del bando di gara.

3. Nelle procedure ristrette, in quelle negoziate precedute da una gara e nel dialogo  competitivo si applicano le seguenti disposizioni:

a) il termine per la ricezione delle domande di partecipazione, in risposta a un bando  pubblicato ai sensi dell'articolo 224, comma 1, lettera c), o a un invito degli enti aggiudicatori a  norma dell'articolo 226, comma 5, è di almeno trentasette giorni dalla data di trasmissione  dell'avviso o dell'invito, e non può comunque essere inferiore a ventidue giorni se l'avviso o  bando è pubblicato con mezzi diversi da quello elettronico o dal fax, o a quindici giorni, se  l'avviso o bando viene pubblicato con tali mezzi;  b) il termine per la ricezione delle offerte può essere fissato di concerto tra l'ente aggiudicatore  e i candidati selezionati, purché tutti i candidati dispongano di un termine identico per redigere  e presentare le loro offerte;   c) se è impossibile pervenire a un accordo sul termine per la ricezione delle offerte, l'ente  aggiudicatore fissa un termine che è di almeno ventiquattro giorni e comunque non inferiore a  dieci giorni dalla data dell'invito successivo a presentare un'offerta.

4. Se gli enti aggiudicatori hanno pubblicato un avviso periodico indicativo di cui all'articolo  223, comma 1, in conformità all'allegato X, il termine minimo per la ricezione delle offerte nella  procedura aperta è di almeno trentasei giorni e comunque non inferiore a ventidue giorni a  decorrere dalla data di invio dell'avviso. Tali termini ridotti sono ammessi a condizione che  l'avviso periodico indicativo contenga, oltre alle informazioni richieste nell'allegato XV A, parte  I, tutte le informazioni richieste nell'allegato XV A, parte II, sempreché dette informazioni  siano disponibili al momento della pubblicazione dell'avviso e che l'avviso sia stato inviato alla  pubblicazione non meno di cinquantadue giorni e non oltre dodici mesi prima della data di  trasmissione del bando di gara di cui all'articolo 224, comma 1, lettera c).

5. Qualora gli avvisi e i bandi siano redatti e trasmessi per via elettronica secondo il formato e  le modalità di trasmissione precisati nell'allegato X, punto 3, i termini per la ricezione delle  domande di partecipazione alle procedure ristrette e negoziate, e per la ricezione delle offerte  nelle procedure aperte, possono essere ridotti di sette giorni.

6. Tranne nel caso di un termine fissato consensualmente secondo il comma 3, lettera b), è  possibile un'ulteriore riduzione di cinque giorni dei termini per la ricezione delle offerte nelle  procedure aperte, ristrette e negoziate quando l'ente aggiudicatore offre, dalla data di  pubblicazione dell'avviso con cui si indice la gara, ai sensi dell'allegato X, un accesso libero,  diretto e completo per via elettronica al capitolato d'oneri e a qualsiasi documento  complementare. Nell'avviso deve essere indicato il profilo di committente presso il quale la  documentazione è accessibile.

7. Nel caso delle procedure aperte, l'effetto cumulativo delle riduzioni previste ai commi 4, 5 e  6 non può in alcun caso dar luogo ad un termine per la ricezione delle offerte inferiore a  quindici giorni dalla data di invio del bando di gara. Se, tuttavia, il bando di gara non viene  trasmesso mediante fax o per via elettronica, l'effetto cumulativo delle riduzioni previste ai  paragrafi 4, 5 e 6 non può in alcun caso dar luogo ad un termine per la ricezione delle offerte  in una procedura aperta inferiore a ventidue giorni dalla data di invio del bando di gara.

8. L'effetto cumulativo delle riduzioni previste ai commi 4, 5 e 6 non può in alcun caso dar  luogo ad un termine per la ricezione della domanda di partecipazione, in risposta a un bando  pubblicato a norma dell'articolo 224, comma 1, lettera c) o in risposta a un invito degli enti  aggiudicatori a norma dell'articolo 226, comma 5, inferiore a quindici giorni dalla data di



## Page 203


### Text on Page 203

trasmissione del bando o dell'invito. Nel caso di procedure ristrette o negoziate, e tranne nel  caso di un termine fissato consensualmente a norma del comma 3, lettera b), l'effetto  cumulativo delle riduzioni previste ai commi 4, 5 e 6 non può in alcun caso dar luogo ad un  termine per la ricezione delle offerte inferiore a dieci giorni dalla data dell'invito a presentare  un'offerta.

9. Qualora, per qualunque motivo i capitolati d'oneri, i documenti o le informazioni  complementari, seppure richiesti in tempo utile, non siano stati forniti entro i termini di cui agli  articoli 71 e 226, comma 3, o qualora le offerte possano essere formulate solo a seguito di una  visita dei luoghi o previa consultazione in loco di documenti allegati al capitolato d'oneri, i  termini per la ricezione delle offerte, sono prorogati in proporzione, tranne nel caso di un  termine fissato consensualmente a norma del paragrafo 3, lettera b), in modo che tutti gli  operatori economici interessati possano prendere conoscenza di tutte le informazioni  necessarie alla preparazione delle offerte.

10. L'allegato XIX contiene una tabella riepilogativa dei termini previsti dal presente articolo.

Sezione IV - Informazioni

Art. 228. Informazioni a coloro che hanno chiesto una qualificazione  (art. 49, parr. 3, 4, 5, dir. 2004/17; art. 15, d.lgs. n. 158/1995)

1. Gli enti aggiudicatori che istituiscono e gestiscono un sistema di qualificazione informano i  richiedenti della loro decisione sulla qualificazione entro un congruo termine. Se la decisione  sulla qualificazione richiede più di sei mesi dalla sua presentazione, l'ente aggiudicatore  comunica al richiedente, entro due mesi dalla presentazione, le ragioni della proroga del  termine e la data entro la quale la sua domanda sarà accolta o respinta.

2. I richiedenti la cui qualificazione è respinta vengono informati di tale decisione e delle sue  motivazioni quanto prima e in ogni caso entro quindici giorni dalla data della decisione. Le  motivazioni si fondano sui criteri di qualificazione di cui all'articolo 232, comma 3.

3. Gli enti di cui al comma 1 possono disporre l'esclusione da tale sistema di un operatore  economico solo per ragioni fondate sui criteri di qualificazione di cui all'articolo 232, nel  rispetto dei principi e del procedimento di cui alla legge 7 agosto 1990, n. 241, e successive  modificazioni.

Art. 229. Informazioni da conservare sugli appalti aggiudicati   (art. 50, dir. 2004/17; art. 27 d.lgs. n. 158/1995)

1. Gli enti aggiudicatori, avvalendosi anche delle disposizioni di cui al decreto legislativo 7  marzo 2005, n. 82 per le procedure espletate in tutto o in parte con strumenti elettronici,  conservano le informazioni relative ad ogni appalto, idonee a rendere note le motivazioni delle  determinazioni inerenti:

a) la qualificazione e la selezione degli operatori economici e l'aggiudicazione degli appalti;  b) il ricorso a procedure non precedute da una gara, a norma dell'articolo 221;   c) la mancata applicazione, in virtù delle deroghe previste dagli articoli da 207 a 219, nonché  dagli articoli da 17 a 19 e dagli articoli 24, 25 e 29, delle disposizioni di cui agli articoli 20, 21,  38, 63, 66, 68, 69, 71, 76, 77, 79, da 81 a 88, 118, 220, 221, da 223 a 234.

2. Le informazioni devono essere conservate per almeno quattro anni dalla data di  aggiudicazione dell'appalto, affinché, durante tale periodo, l'ente aggiudicatore possa fornirle  alla Commissione su richiesta di quest'ultima, nonché a chiunque ne abbia diritto.

Sezione V - Selezione qualitativa degli offerenti e qualificazione



## Page 204


### Text on Page 204

Art. 230. Disposizioni generali  (art. 51 dir. 2004/17; art. 22, d.lgs. n. 158/1995)

1. Gli enti aggiudicatori applicano l'articolo 38 per l'accertamento dei requisiti di carattere  generale dei candidati o degli offerenti.

2. Per l'accertamento dei requisiti di capacità tecnico professionale ed economico finanziaria gli  enti aggiudicatori che sono amministrazioni aggiudicatrici, ove non abbiano istituito propri  sistemi di qualificazione ai sensi dell'articolo 232, applicano gli articoli da 39 a 48.

3. Per l'accertamento dei requisiti di capacità tecnico professionale ed economico finanziaria gli  enti aggiudicatori che non sono amministrazioni aggiudicatrici, possono, alternativamente,  istituire propri sistemi di qualificazione ai sensi dell'articolo 232, ovvero applicare gli articoli da  39 a 48, ovvero accertare i requisiti di capacità tecnico professionale ed economico finanziaria  ai sensi dell'articolo 233.

4. Quale che sia il sistema di selezione qualitativa prescelto, si applicano gli articoli 43 e 44,  nonché gli articoli 49 e 50 con esclusione del comma 1, lettera a).   (comma così modificato dall'art. 1, comma 1, lettera pp), d.lgs. n. 152 del 2008)

5. Il regolamento di cui all'articolo 5 detta le disposizioni attuative del presente articolo,  stabilendo gli eventuali ulteriori requisiti di capacità tecnico professionale ed economico  finanziaria per i lavori, servizi, forniture, nei settori speciali, anche al fine della attestazione e  certificazione SOA.

6. I sistemi di qualificazione istituiti dagli enti aggiudicatori ai sensi dei commi 2 e 3 si  applicano esclusivamente ai contratti relativi alle attività di cui alla presente parte.

Art. 231. Principio di imparzialità e non aggravamento nei procedimenti di selezione  e qualificazione  (art. 52, dir. 2004/17; art. 22, d.lgs. n. 158/1995)

1. Quando selezionano i partecipanti ad una procedura ristretta o negoziata, nel decidere sulla  qualificazione o nell'aggiornare le condizioni di ammissione, gli enti aggiudicatori non possono:

a) imporre condizioni amministrative, tecniche o finanziarie a taluni operatori economici senza  imporle ad altri;   b) esigere prove già presenti nella documentazione valida disponibile.

Art. 232. Sistemi di qualificazione e conseguenti procedure selettive  (art. 51.2 e 53 dir. 2004/17; art. 15, d.lgs. n. 158/1995)

1. Gli enti aggiudicatori possono istituire e gestire un proprio sistema di qualificazione degli  imprenditori, fornitori o prestatori di servizi; se finalizzato all'aggiudicazione dei lavori, tale  sistema deve conformarsi ai criteri di qualificazione fissati dal regolamento di cui all'articolo 5.

2. Gli enti che istituiscono o gestiscono un sistema di qualificazione provvedono affinché gli  operatori economici possano chiedere in qualsiasi momento di essere qualificati.

3. Gli enti aggiudicatori predispongono criteri e norme oggettivi di qualificazione e provvedono,  ove opportuno, al loro aggiornamento.

4. Se i criteri e le norme del comma 3 comprendono specifiche tecniche, si applica l'articolo 68.   (comma così modificato dall'art. 1, comma 1, lettera qq), d.lgs. n. 152 del 2008)

5. I criteri e le norme di cui al comma 3 includono i criteri di esclusione di cui all'articolo 38.



## Page 205


### Text on Page 205

6. Se chi chiede la qualificazione intende avvalersi dei requisiti di capacità economica e  finanziaria o tecnica e professionale di altri soggetti, il sistema di qualificazione deve essere  gestito garantendo il rispetto dell'articolo 50 con esclusione del comma 1, lettera a).   (comma così modificato dall'art. 1, comma 1, lettera qq), d.lgs. n. 152 del 2008)

7. I criteri e le norme di qualificazione di cui ai commi 3 e 4 sono resi disponibili, a richiesta,  agli operatori economici interessati. Gli aggiornamenti di tali criteri e norme sono comunicati  agli operatori economici interessati.

8. Un ente aggiudicatore può utilizzare il sistema di qualificazione istituito da un altro ente  aggiudicatore, dandone idonea comunicazione agli operatori economici interessati.

9. L'ente gestore redige un elenco di operatori economici, che può essere diviso in categorie in  base al tipo di appalti per i quali la qualificazione viene richiesta.

10. In caso di istituzione e gestione di un sistema di qualificazione, gli enti aggiudicatori  osservano:

a) l'articolo 223, comma 10, quanto all'avviso sull'esistenza di un sistema di qualificazione;   b) l'articolo 228, quanto alle informazioni a coloro che hanno chiesto una qualificazione;   c) l'articolo 231 quanto al mutuo riconoscimento delle condizioni amministrative, tecniche o  finanziarie nonché dei certificati, dei collaudi e delle documentazioni.

11. L'ente aggiudicatore che istituisce e gestisce il sistema di qualificazione stabilisce i  documenti, i certificati e le dichiarazioni sostitutive che devono corredare la domanda di  iscrizione, e non può chiedere certificati o documenti che riproducono documenti validi già nella  disponibilità dell'ente aggiudicatore.

12. I documenti, i certificati e le dichiarazioni sostitutive, se redatti in una lingua diversa  dall'italiano, sono accompagnati da una traduzione in lingua italiana certificata conforme al  testo originale dalle autorità diplomatiche o consolari italiane del Paese in cui sono stati redatti,  oppure da un traduttore ufficiale.

13. Se viene indetta una gara con un avviso sull'esistenza di un sistema di qualificazione, gli  offerenti, in una procedura ristretta, o i partecipanti, in una procedura negoziata, sono  selezionati tra i candidati qualificati con tale sistema.

14. Nell'ipotesi di cui al comma 13, al fine di selezionare i partecipanti alla procedura di  aggiudicazione dello specifico appalto oggetto di gara, gli enti aggiudicatori:

a) qualificano gli operatori economici in conformità al presente articolo;   b) selezionano gli operatori in base a criteri oggettivi;   c) riducono, se del caso, il numero dei candidati selezionati, con criteri oggettivi.

Art. 233. Criteri di selezione qualitativa e procedimento di selezione  (artt. 51.1 e 54, dir. 2004/17)

1. I criteri di selezione qualitativa sono stabiliti nel rispetto dei principi desumibili dagli articoli  da 39 a 50. Si applica in ogni caso l'articolo 38.

2. Gli enti aggiudicatori che fissano criteri di selezione in una procedura aperta, ristretta o  negoziata, devono farlo secondo regole e criteri oggettivi che vanno resi disponibili agli  operatori economici interessati.



## Page 206


### Text on Page 206

3. Gli enti aggiudicatori che selezionano i candidati ad una procedura di appalto ristretta o  negoziata devono farlo secondo regole e criteri oggettivi da essi definiti che vanno resi  disponibili agli operatori economici interessati.

4. Nel caso delle procedure ristrette o negoziate, i criteri possono fondarsi sulla necessità  oggettiva, per l'ente aggiudicatore, di ridurre il numero dei candidati a un livello che  corrisponda a un giusto equilibrio tra caratteristiche specifiche della procedura di appalto e i  mezzi necessari alla sua realizzazione. Il numero dei candidati prescelti tiene conto tuttavia  dell'esigenza di garantire un'adeguata concorrenza.

5. Quando il concorrente intende avvalersi dei requisiti di capacità economico finanziaria o  tecnico professionale di altri soggetti, si applica l'articolo 49 nei limiti di compatibilità.

6. In caso di raggruppamenti o consorzi, si applicano gli articoli da 35 a 37.

7. Al fine della selezione dei partecipanti alle procedure di aggiudicazione degli appalti, gli enti  aggiudicatori:

a) escludono gli operatori economici in base ai criteri di cui al presente articolo;  b) selezionano gli offerenti e i candidati in base ai criteri di cui al presente articolo;   c) nelle procedure ristrette e nelle procedure negoziate con indizione di gara riducono, se del  caso, il numero dei candidati selezionati in conformità ai criteri selettivi del presente articolo.

Sezione VI - Criteri di selezione delle offerte

Art. 234. Offerte contenenti prodotti originari di Paesi terzi   (art. 58, dir. n. 2004/17)

1. Le offerte contenenti prodotti originari di Paesi terzi con cui la Comunità non ha concluso, in  un contesto multilaterale o bilaterale, un accordo che garantisca un accesso comparabile ed  effettivo delle imprese della Comunità agli appalti di tali Paesi terzi, sono disciplinate dalle  disposizioni seguenti, salvi gli obblighi della Comunità o degli Stati membri nei confronti dei  Paesi terzi.

2. Qualsiasi offerta presentata per l'aggiudicazione di un appalto di forniture può essere  respinta se la parte dei prodotti originari di Paesi terzi, ai sensi del regolamento (CEE) n.  2913/92 del Consiglio, del 12 ottobre 1992, che istituisce un codice doganale comunitario,  supera il 50% del valore totale dei prodotti che compongono l'offerta. Ai fini del presente  articolo, i software impiegati negli impianti delle reti di telecomunicazione sono considerati  prodotti.

3. Salvo il disposto del comma 4, se due o più offerte si equivalgono in base ai criteri di  aggiudicazione del prezzo più basso o dell'offerta economicamente più vantaggiosa viene  preferita l'offerta che non può essere respinta a norma del comma 2; il valore delle offerte è  considerato equivalente, ai fini del presente articolo, se la differenza di prezzo non supera il  3%.

4. Un'offerta non è preferita ad un'altra in virtù del comma 3, se l'ente aggiudicatore,  accettandola, è tenuto ad acquistare materiale con caratteristiche tecniche diverse da quelle  del materiale già esistente, con conseguente incompatibilità o difficoltà tecniche di uso o di  manutenzione o costi sproporzionati.

5. Ai fini del presente articolo, per determinare la parte dei prodotti originari dei Paesi terzi di  cui al comma 2, sono esclusi i paesi terzi ai quali, con decisione del Consiglio è stato esteso il  beneficio di cui alla direttiva 2004/17.



## Page 207


### Text on Page 207

6. Con decreto del Presidente del Consiglio dei Ministri, su proposta del Ministro per le politiche  comunitarie di intesa con il Ministro delle infrastrutture, sono indicati i Paesi terzi esclusi dal  Consiglio ai sensi del comma 5. In ogni caso, il comma 5 trova applicazione diretta, anche in  mancanza di detto d.P.C.M.

Capo IV - Concorsi di progettazione

Art. 235. Ambito di applicazione ed esclusioni  (artt. 60, 61 e 62, dir. 2004/17)

1. Il presente capo si applica ai concorsi di progettazione organizzati nel contesto di una  procedura di aggiudicazione di appalti di servizi il cui valore stimato, i.v.a. esclusa, sia pari o  superiore a 400.000 euro.

2. Le regole relative all'organizzazione di un concorso di progettazione sono rese disponibili a  quanti siano interessati a partecipare al concorso.

3. Ai fini del comma 1, la soglia è il valore stimato al netto dell'i.v.a. dell'appalto di servizi,  compresi gli eventuali premi di partecipazione o versamenti ai partecipanti.

4. Il presente capo si applica a tutti i concorsi di progettazione in cui l'importo totale dei premi  di partecipazione ai concorsi e dei pagamenti versati ai partecipanti sia pari o superiore a  400.000 euro.

5. Ai fini del comma 3, la soglia è il valore complessivo dei premi e pagamenti, compreso il  valore stimato al netto dell'i.v.a. dell'appalto di servizi che potrebbe essere successivamente  aggiudicato ai sensi dell'articolo 221, comma 1, lettera l), qualora l'ente aggiudicatore non  escluda tale aggiudicazione nell'avviso di concorso.

6. Il presente capo non si applica:

1) ai concorsi indetti nei casi previsti agli articoli 17, 18 e 217 per gli appalti di servizi;   2) ai concorsi indetti per esercitare nello Stato membro interessato un'attività in merito alla  quale l'applicabilità dell'articolo 219, comma 1 sia stata stabilita da una decisione della  Commissione o il suddetto comma sia considerato applicabile, conformemente ai commi 6 e 7  e 11 di tale articolo.

Art. 236. Norme in materia di pubblicità e di trasparenza  (art. 63, dir. 2004/17)

1. Gli enti aggiudicatori che intendono indire un concorso di progettazione rendono nota tale  intenzione mediante un avviso di concorso redatto conformemente all'allegato XVII.

2. Gli enti aggiudicatori che abbiano espletato un concorso ne comunicano i risultati con un  avviso redatto conformemente all'allegato XVIII, in base ai modelli di formulari adottati dalla  Commissione. La predetta comunicazione è trasmessa alla Commissione entro due mesi dalla  conclusione del procedimento, nei modi dalla stessa fissati.

3. Al riguardo la Commissione rispetta il carattere commerciale sensibile che gli enti  aggiudicatori possono mettere in rilievo nel trasmettere tali informazioni, riguardo al numero di  progetti o piani ricevuti, all'identità degli operatori economici e ai prezzi proposti nelle offerte.

4. Gli avvisi relativi ai concorsi di progettazione sono pubblicati ai sensi dell'articolo 66.

Art. 237. Norma di rinvio  (artt. 64, 65, 66, dir. 2004/17)



## Page 208


### Text on Page 208

1. Nei concorsi di progettazione si applicano le disposizioni del capo III con esclusione  dell'articolo 221, della presente parte nonché quelle degli articoli 101, 104, 105, comma 2, e  da 106 a 110.   (comma così modificato dall’art. 1, comma 1, lettera rr), d.lgs. n. 152 del 2008)

Capo IV-bis. - Opere in esercizio  (capo introdotto dall’art. 33-quater, comma 1, lettera b), legge n. 221 del 2012)

Art. 237-bis. Opere in esercizio

1. Per le opere realizzate nell'ambito dell'appalto che siano, in tutto o in parte, poste in  esercizio prima della relativa collaudazione tecnico-amministrativa, l'esercizio protratto per  oltre un anno determina, per la parte corrispondente, lo svincolo automatico delle garanzie di  buona esecuzione prestate a favore dell'ente aggiudicatore, senza necessità di alcun  benestare, ferma restando una quota massima del 20 per cento che, alle condizioni previste  dal comma 2, è svincolata all'emissione del certificato di collaudo, ovvero decorso il termine  contrattualmente previsto per l'emissione del certificato di collaudo ove questo non venga  emesso entro tale termine per motivi non ascrivibili a responsabilità dell'appaltatore. Resta  altresì fermo il mancato svincolo dell'ammontare delle garanzie relative alle parti non in  esercizio.

2. Qualora l'ente aggiudicatore rilevi e contesti all'esecutore, entro il primo anno di esercizio  delle opere, vizi o difformità delle stesse che l'esecutore non rimuova nel corso del medesimo  periodo, l'ente aggiudicatore comunica al garante, entro il predetto termine di un anno  dall'entrata in esercizio delle opere, l'entità delle somme, corrispondenti al valore economico  dei vizi o difformità rilevati, per le quali, in aggiunta alla quota del 20 per cento prevista al  comma 1 e fino alla concorrenza dell'intero importo corrispondente alla parte posta in  esercizio, non interviene lo svincolo automatico delle garanzie.

Titolo II - CONTRATTI PUBBLICI DI LAVORI, SERVIZI E FORNITURE NEI SETTORI  SPECIALI SOTTO SOGLIA COMUNITARIA

Art. 238. Appalti di importo inferiore alla soglia comunitaria

1. Salvo quanto previsto dal dai commi da 2 a 6 del presente articolo, gli enti aggiudicatori che  sono amministrazioni aggiudicatrici applicano le disposizioni della presente parte III per  l'affidamento di appalti di lavori, forniture e servizi di importo inferiore alla soglia comunitaria,  che rientrano nell'ambito delle attività previste dagli articoli da 208 a 213.

2. L'avviso di preinformazione di cui all'articolo 223, sotto le soglie ivi indicate è facoltativo, e  va pubblicato sul profilo di committente, ove istituito, e sui siti informatici di cui all'articolo 66,  comma 7, con le modalità ivi previste.

3. L'avviso sui risultati della procedura di affidamento, di cui all'articolo 225, è pubblicato sul  profilo di committente e sui siti informatici di cui all'articolo 66, comma 7, con le modalità ivi  previste.

4. Gli avvisi con cui si indice una gara e gli inviti non contengono le indicazioni che attengono  ad obblighi di pubblicità e di comunicazione in ambito sopranazionale.

5. I termini di cui all'articolo 227 sono ridotti della metà e la pubblicità degli avvisi con cui si  indice una gara va effettuata, per i lavori, nel rispetto dell'articolo 122, comma 5, e per i  servizi e le forniture nel rispetto dell'articolo 124, comma 5.

6. I lavori, servizi e forniture in economia sono ammessi nei casi e fino agli importi previsti  dall'articolo 125.



## Page 209


### Text on Page 209

7. Le imprese pubbliche e i soggetti titolari di diritti speciali ed esclusivi per gli appalti di lavori,  forniture e servizi di importo inferiore alla soglia comunitaria, rientranti nell'ambito definito  dagli articoli da 208 a 213, applicano la disciplina stabilita nei rispettivi regolamenti, la quale,  comunque, deve essere conforme ai principi dettati dal Trattato CE a tutela della concorrenza.

Parte IV - CONTENZIOSO

Art. 239. Transazione

1. Anche al di fuori dei casi in cui è previsto il procedimento di accordo bonario ai sensi  dell'articolo 240, le controversie relative a diritti soggettivi derivanti dall'esecuzione dei  contratti pubblici di lavori, servizi, forniture, possono sempre essere risolte mediante  transazione nel rispetto del codice civile.

2. Per le amministrazioni aggiudicatrici e per gli enti aggiudicatori, se l'importo di ciò che detti  soggetti concedono o rinunciano in sede di transazione eccede la somma di 100.000 euro, è  necessario il parere dell'avvocatura che difende il soggetto o, in mancanza, del funzionario più  elevato in grado, competente per il contenzioso.

3. Il dirigente competente, sentito il responsabile del procedimento, esamina la proposta di  transazione formulata dal soggetto aggiudicatario, ovvero può formulare una proposta di  transazione al soggetto aggiudicatario, previa audizione del medesimo.

4. La transazione ha forma scritta a pena di nullità.

Art. 240. Accordo bonario  (art. 81, dir. 2004/18; art. 72, dir. 2004/17; art. 31-bis, legge n. 109/1994; art. 149, d.P.R. n.  554/1999; art. 44, comma 3, lettera m), n. 1), legge n. 88/2009)

1. Per i lavori pubblici di cui alla parte II affidati da amministrazioni aggiudicatrici ed enti  aggiudicatori, ovvero dai concessionari, qualora a seguito dell'iscrizione di riserve sui  documenti contabili, l'importo economico dell'opera possa variare in misura sostanziale e in  ogni caso non inferiore al dieci per cento dell'importo contrattuale, si applicano i procedimenti  volti al raggiungimento di un accordo bonario, disciplinati dal presente articolo. Le disposizioni  del presente articolo non si applicano ai contratti di cui alla parte II, titolo III, capo IV, affidati  al contraente generale.  (comma così modificato dall'art. 4, comma 2, lettera gg), legge n. 106 del 2011)

2. Tali procedimenti riguardano tutte le riserve iscritte fino al momento del loro avvio, e  possono essere reiterati per una sola volta quando le riserve iscritte, ulteriori e diverse rispetto  a quelle già esaminate, raggiungano nuovamente l'importo di cui al comma 1.

3. Il direttore dei lavori dà immediata comunicazione al responsabile del procedimento delle  riserve di cui al comma 1, trasmettendo nel più breve tempo possibile la propria relazione  riservata.

4. Il responsabile del procedimento valuta l'ammissibilità e la non manifesta infondatezza delle  riserve ai fini dell'effettivo raggiungimento del limite di valore.

5. Per gli appalti e le concessioni di importo pari o superiore a dieci milioni di euro, il  responsabile del procedimento entro trenta giorni dalla comunicazione di cui al comma 3  promuove la costituzione di apposita commissione, affinché formuli, acquisita la relazione  riservata del direttore dei lavori e, ove costituito, dell'organo di collaudo, entro novanta giorni  dalla costituzione della commissione, proposta motivata di accordo bonario.   (comma così modificato dall’art. 4, comma 1, lettera b), d.lgs. n. 53 del 2010, poi dall'art. 4,  comma 2, lettera gg), legge n. 106 del 2011)



## Page 210


### Text on Page 210

6. Nei contratti di cui al comma 5, il responsabile del procedimento promuove la costituzione  della commissione, indipendentemente dall'importo economico delle riserve ancora da definirsi,  entro trenta giorni dal ricevimento da parte dello stesso del certificato di collaudo o di regolare  esecuzione. In tale ipotesi la proposta motivata della commissione è formulata entro novanta  giorni dalla costituzione della commissione.   (comma così modificato dall'art. 4, comma 2, lettera gg), legge n. 106 del 2011)

7. La promozione della costituzione della commissione ha luogo mediante invito, entro dieci  giorni dalla comunicazione del direttore dei lavori di cui al comma 3, da parte del responsabile  del procedimento al soggetto che ha formulato le riserve, a nominare il proprio componente  della commissione, con contestuale indicazione del componente di propria competenza.

8. La commissione è formata da tre componenti aventi competenza specifica in relazione  all'oggetto del contratto, per i quali non ricorra una causa di astensione ai sensi dell'articolo 51  codice di procedura civile o una incompatibilità ai sensi dell'articolo 241, comma 6, nominati,  rispettivamente, uno dal responsabile del procedimento, uno dal soggetto che ha formulato le  riserve, e il terzo, di comune accordo, dai componenti già nominati, contestualmente  all'accettazione congiunta del relativo incarico, entro dieci giorni dalla nomina. Il responsabile  del procedimento designa il componente di propria competenza nell'ambito  dell'amministrazione aggiudicatrice o dell'ente aggiudicatore o di altra pubblica  amministrazione in caso di carenza dell'organico.

9. In caso di mancato accordo entro il termine di dieci giorni dalla nomina, alla nomina del  terzo componente provvede, su istanza della parte più diligente, il presidente del tribunale del  luogo dove è stato stipulato il contratto.

9-bis. Il terzo componente assume le funzioni di presidente della commissione ed è nominato,  in ogni caso, tra i magistrati amministrativi o contabili, tra gli avvocati dello Stato o i  componenti del Consiglio superiore dei lavori pubblici, tra i dirigenti di prima fascia delle  amministrazioni pubbliche di cui all'articolo 1, comma 2, del decreto legislativo 30 marzo 2001,  n. 165, che abbiano svolto le funzioni dirigenziali per almeno cinque anni, ovvero tra avvocati e  tecnici in possesso del diploma di laurea in ingegneria ed architettura, iscritti ai rispettivi ordini  professionali in possesso dei requisiti richiesti dall'articolo 241, comma 5, per la nomina a  presidente del collegio arbitrale.  (comma introdotto dall’art. 4, comma 1, lettera c), d.lgs. n. 53 del 2010)

10. Gli oneri connessi ai compensi da riconoscere ai commissari sono posti a carico dei fondi  stanziati per i singoli interventi. I compensi spettanti a ciascun membro della commissione  sono determinati dalle amministrazioni e dagli enti aggiudicatori nella misura massima di un  terzo dei corrispettivi minimi previsti dalla tariffa allegata al decreto ministeriale 2 dicembre  2000, n. 398, oltre al rimborso delle spese documentate. Il compenso per la commissione non  può comunque superare l'importo di 65 mila euro, da rivalutarsi ogni tre anni con decreto del  Ministro dell'economia e delle finanze, di concerto con il Ministro delle infrastrutture e dei  trasporti.   (comma così modificato dall’art. 4, comma 1, lettera d), d.lgs. n. 53 del 2010, poi dall'art. 4,  comma 2, lettera gg), legge n. 106 del 2011)

11. Le parti hanno facoltà di conferire alla commissione il potere di assumere decisioni  vincolanti, perfezionando, per conto delle stesse, l'accordo bonario risolutivo delle riserve; in  tale ipotesi non si applicano il comma 12 e il comma 17. Le parti nell'atto di conferimento  possono riservarsi, prima del perfezionamento delle decisioni, la facoltà di acquisire eventuali  pareri necessari o opportuni.

12. Sulla proposta si pronunciano, entro trenta giorni dal ricevimento, dandone entro tale  termine comunicazione al responsabile del procedimento, il soggetto che ha formulato le  riserve e i soggetti di cui al comma 1, questi ultimi nelle forme previste dal proprio  ordinamento e acquisiti gli eventuali ulteriori pareri occorrenti o ritenuti necessari.



## Page 211


### Text on Page 211

13. Quando il soggetto che ha formulato le riserve non provveda alla nomina del componente  di sua scelta nel termine di venti giorni dalla richiesta del responsabile del procedimento, la  proposta di accordo bonario è formulata dal responsabile del procedimento, acquisita la  relazione riservata del direttore dei lavori e, ove costituito, dell'organo di collaudo, entro  sessanta giorni dalla scadenza del termine assegnato all'altra parte per la nomina del  componente della commissione. Si applica il comma 12.

14. Per gli appalti e le concessioni di importo inferiore a dieci milioni di euro, la costituzione  della commissione da parte del responsabile del procedimento è facoltativa e il responsabile  del procedimento può essere componente della commissione medesima. La costituzione della  commissione può essere altresì promossa dal responsabile del procedimento,  indipendentemente dall'importo economico delle riserve ancora da definirsi, al ricevimento da  parte dello stesso del certificato di collaudo o di regolare esecuzione. Alla commissione e al  relativo procedimento si applicano i commi che precedono.   (comma così modificato dall'art. 4, comma 2, lettera gg), legge n. 106 del 2011)

15. Per gli appalti e le concessioni di importo inferiore a dieci milioni di euro in cui non venga  promossa la costituzione della commissione, la proposta di accordo bonario è formulata dal  responsabile del procedimento, ai sensi del comma 13. Si applica il comma 12.

15-bis. Qualora i termini di cui al comma 5 e al comma 13 non siano rispettati a causa di  ritardi negli adempimenti del responsabile del procedimento ovvero della commissione, il primo  risponde sia sul piano disciplinare, sia a titolo di danno erariale, e la seconda perde qualsivoglia  diritto al compenso di cui al comma 10.   (comma introdotto dall’art. 3, comma 23, della legge n. 244 del 2007)

16. Possono essere aditi gli arbitri o il giudice ordinario in caso di fallimento del tentativo di  accordo bonario, risultante dal rifiuto espresso della proposta da parte dei soggetti di cui al  comma 12, nonché in caso di inutile decorso dei termini di cui al comma 12 e al comma 13.  (comma così sostituito dall’art. 4, comma 1, lettera e), d.lgs. n. 53 del 2010)

17. Dell'accordo bonario accettato, viene redatto verbale a cura del responsabile del  procedimento, sottoscritto dalle parti.

18. L'accordo bonario di cui al comma 11 e quello di cui al comma 17 hanno natura di  transazione.

19. Sulla somma riconosciuta in sede di accordo bonario sono dovuti gli interessi al tasso  legale a decorrere dal sessantesimo giorno successivo alla sottoscrizione dell'accordo.

20. Le dichiarazioni e gli atti del procedimento non sono vincolanti per le parti in caso di  mancata sottoscrizione dell'accordo bonario.

21. Qualora siano decorsi i termini di cui all'articolo 141 senza che sia stato effettuato il  collaudo o emesso il certificato di regolare esecuzione dei lavori, il soggetto che ha iscritto le  riserve può notificare al responsabile del procedimento istanza per l'avvio dei procedimenti di  accordo bonario di cui al presente articolo.

22. Le disposizioni dei commi precedenti si applicano, in quanto compatibili, anche ai contratti  pubblici relativi a servizi e a forniture nei settori ordinari, nonché ai contratti di lavori, servizi,  forniture nei settori speciali, qualora a seguito di contestazioni dell'esecutore del contratto,  verbalizzate nei documenti contabili, l'importo economico controverso sia non inferiore al dieci  per cento dell'importo originariamente stipulato. Le competenze del direttore dei lavori  spettano al direttore dell'esecuzione del contratto.



## Page 212


### Text on Page 212

Art. 240-bis. Definizione delle riserve  (art. 32, co. 4, d.m. n. 145/2000)   (articolo introdotto dall'art. 2, comma 1, lettera uu), d.lgs. n. 152 del 2008)

1. Le domande che fanno valere pretese già oggetto di riserva non possono essere proposte  per importi maggiori rispetto a quelli quantificati nelle riserve stesse. L'importo complessivo  delle riserve non può in ogni caso essere superiore al venti per cento dell'importo contrattuale.  (comma così modificato dall'art. 4, comma 2, lettera hh), legge n. 106 del 2011)

1-bis. Non possono essere oggetto di riserva gli aspetti progettuali che, ai sensi dell'articolo  112 e del regolamento, sono stati oggetto di verifica.  (comma introdotto dall'art. 4, comma 2, lettera hh), legge n. 106 del 2011)

Art. 241. Arbitrato   (art. 81, dir. 2004/18; art. 72, dir. 2004/17; art. 32, legge n. 109/1994; artt. 150 151, d.P.R.  n. 554/1999; art. 6, comma 2, legge n. 205/2000; d.m. n. 398/2000; art. 12, d.lgs. n.  190/2002; art. 5, commi 16-sexies e 16-septies, decreto-legge n. 35/2005, conv. nella legge  n. 80/2005; art. 1, commi 70 e 71, legge n. 266/2005; art. 44, comma 2, lettera m), n. 2, 3),  4) e 5), legge n. 88/2009)

1. Le controversie su diritti soggettivi, derivanti dall’esecuzione dei contratti pubblici relativi a  lavori, servizi, forniture, concorsi di progettazione e di idee, comprese quelle conseguenti al  mancato raggiungimento dell’accordo bonario previsto dall’articolo 240, possono essere  deferite ad arbitri, previa autorizzazione motivata da parte dell’organo di governo  dell’amministrazione. L’inclusione della clausola compromissoria, senza preventiva  autorizzazione, nel bando o nell’avviso con cui è indetta la gara ovvero, per le procedure senza  bando, nell’invito, o il ricorso all’arbitrato, senza preventiva autorizzazione, sono nulli.  (comma così sostituito dall'art. 1, comma 19, legge n. 190 del 2012)

1-bis. La stazione appaltante indica nel bando o nell'avviso con cui indice la gara ovvero, per le  procedure senza bando, nell'invito, se il contratto conterrà, o meno, la clausola  compromissoria. L'aggiudicatario può ricusare la clausola compromissoria, che in tale caso non  è inserita nel contratto, comunicandolo alla stazione appaltante entro venti giorni dalla  conoscenza dell'aggiudicazione. E' vietato in ogni caso il compromesso.  (comma introdotto dall'art. 5, comma 1, lettera b), d.lgs. n. 53 del 2010)

2. Ai giudizi arbitrali si applicano le disposizioni del codice di procedura civile, salvo quanto  disposto dal presente codice.

3. Il collegio arbitrale è composto da tre membri.

4. Ciascuna delle parti, nella domanda di arbitrato o nell'atto di resistenza alla domanda,  nomina l'arbitro di propria competenza tra soggetti di particolare esperienza nella materia  oggetto del contratto cui l'arbitrato si riferisce.

5. Il Presidente del collegio arbitrale è scelto dalle parti, o su loro mandato dagli arbitri di  parte, tra soggetti di particolare esperienza nella materia oggetto del contratto cui l'arbitrato si  riferisce, muniti di precipui requisiti di indipendenza, e comunque tra coloro che nell'ultimo  triennio non hanno esercitato le funzioni di arbitro di parte o di difensore in giudizi arbitrali  disciplinati dal presente articolo, ad eccezione delle ipotesi in cui l'esercizio della difesa  costituisca adempimento di dovere d'ufficio del difensore dipendente pubblico. La nomina del  presidente del collegio effettuata in violazione del presente articolo determina la nullità del lodo  ai sensi dell'articolo 829, primo comma, n. 3, del codice di procedura civile.  (comma così modificato dall'art. 5, comma 1, lettera c), d.lgs. n. 53 del 2010)

6. In aggiunta ai casi di ricusazione degli arbitri previsti dall'articolo 815 del codice di  procedura civile, non possono essere nominati arbitri coloro che abbiano compilato il progetto



## Page 213


### Text on Page 213

o dato parere su di esso, ovvero diretto, sorvegliato o collaudato i lavori, i servizi, le forniture  cui si riferiscono le controversie, né coloro che in qualsiasi modo abbiano espresso un giudizio  o parere sull'oggetto delle controversie stesse, anche ai sensi dell'articolo 240.  (comma così modificato dall'art. 2, comma 1, lettera eee), d.lgs. n. 113 del 2007, poi dall'art.  5, comma 1, lettera d), d.lgs. n. 53 del 2010)

7. Presso l'Autorità è istituita la camera arbitrale per i contratti pubblici relativi a lavori, servizi,  forniture, disciplinata dall'articolo 242.

8. Nei giudizi arbitrali regolati dal presente codice sono ammissibili tutti i mezzi di prova  previsti dal codice di procedura civile, con esclusione del giuramento in tutte le sue forme.

9. Il lodo si ha per pronunciato con la sua ultima sottoscrizione e diviene efficace con il suo  deposito presso la camera arbitrale per i contratti pubblici. Entro quindici giorni dalla pronuncia  del lodo va corrisposta, a cura degli arbitri e a carico delle parti una somma pari all'uno per  mille del valore della relativa controversia. Detto importo è direttamente versato all'Autorità.  (comma così sostituito dall'art. 5, comma 1, lettera e), d.lgs. n. 53 del 2010)

10. Il deposito del lodo effettuato ai sensi dell'articolo 825 del codice di procedura civile è  preceduto dal suo deposito presso la camera arbitrale per i contratti pubblici. Il deposito del  lodo presso la camera arbitrale è effettuato, a cura del collegio arbitrale, in tanti originali  quante sono le parti, oltre a uno per il fascicolo d'ufficio. Su richiesta di parte il rispettivo  originale è restituito, con attestazione dell'avvenuto deposito, ai fini degli adempimenti di cui  all'articolo 825 del codice di procedura civile.   (comma così sostituito dall'art. 5, comma 1, lettera f), d.lgs. n. 53 del 2010)

11. (comma abrogato dall'art. 5, comma 1, lettera g), d.lgs. n. 53 del 2010)

12. Il collegio arbitrale determina nel lodo definitivo ovvero con separata ordinanza il valore  della controversia e il compenso degli arbitri con i criteri stabiliti dal decreto del Ministro dei  lavori pubblici, di concerto con il Ministro di grazia e giustizia, 2 dicembre 2000, n. 398, e  applica le tariffe fissate in detto decreto. I compensi minimi e massimi stabiliti dalla tariffa  allegata al regolamento di cui al decreto del Ministro dei lavori pubblici 2 dicembre 2000, n.  398, sono dimezzati. Sono comunque vietati incrementi dei compensi massimi legati alla  particolare complessità delle questioni trattate, alle specifiche competenze utilizzate e  all’effettivo lavoro svolto. Il compenso per il collegio arbitrale, comprensivo dell'eventuale  compenso per il segretario, non può comunque superare l'importo di 100 mila euro, da  rivalutarsi ogni tre anni con decreto del Ministro dell'economia e delle finanze, di concerto con  il Ministro delle infrastrutture e dei trasporti. L'articolo 24 del decreto-legge 4 luglio 2006, n.  223, convertito, con modificazioni, dalla legge 4 agosto 2006, n. 248, si interpreta come non  applicabile a quanto disciplinato ai sensi del presente comma. L'ordinanza di liquidazione del  compenso e delle spese arbitrali, nonché del compenso e delle spese per la consulenza tecnica,  costituisce titolo per l'ingiunzione di cui all'articolo 633 del codice di procedura civile.  (comma così modificato dall'art. 2, comma 1, lettera eee), d.lgs. n. 113 del 2007, poi dall'art.  29, comma 1-quinquiesdecies, legge n. 14 del 2009, poi dall'art. 5, comma 1, lettera h), d.lgs.  n. 53 del 2010)

12-bis. Salvo quanto previsto dall'articolo 92, secondo comma, del codice di procedura civile, il  collegio arbitrale, se accoglie parzialmente la domanda, compensa le spese del giudizio in  proporzione al rapporto tra il valore della domanda e quello dell'accoglimento.  (comma introdotto dall'art. 5, comma 1, lettera i), d.lgs. n. 53 del 2010)

13. Il compenso del consulente tecnico e di ogni altro ausiliario nominato dal collegio arbitrale  è liquidato, dallo stesso collegio, ai sensi degli articoli da 49 a 58 del testo unico delle  disposizioni legislative e regolamentari in materia di spese di giustizia, di cui al d.P.R. 30  maggio 2002, n. 115, nella misura derivante dall'applicazione delle tabelle ivi previste.  (comma così sostituito dall'art. 5, comma 1, lettera l), d.lgs. n. 53 del 2010)



## Page 214


### Text on Page 214

14. Le parti sono tenute solidalmente al pagamento del compenso dovuto agli arbitri e delle  spese relative al collegio e al giudizio arbitrale, salvo rivalsa fra loro.

15. In caso di mancato accordo per la nomina del terzo arbitro, ad iniziativa della parte più  diligente, provvede la camera arbitrale, sulla base di criteri oggettivi e predeterminati,  scegliendolo nell'albo di cui all'articolo 242.

15-bis. Il lodo è impugnabile, oltre che per motivi di nullità, anche per violazione delle regole di  diritto relative al merito della controversia. L'impugnazione è proposta nel termine di novanta  giorni dalla notificazione del lodo e non è più proponibile dopo il decorso di centoottanta giorni  dalla data del deposito del lodo presso la Camera arbitrale.  (comma introdotto dall'art. 5, comma 1, lettera m), d.lgs. n. 53 del 2010)

15-ter. Su istanza di parte la Corte d'appello può sospendere, con ordinanza, l'efficacia del  lodo, se ricorrono gravi e fondati motivi. Si applica l'articolo 351 del codice di procedura civile.  Quando sospende l'efficacia del lodo, o ne conferma la sospensione disposta dal presidente, il  collegio verifica se il giudizio è in condizione di essere definito. In tal caso, fatte precisare le  conclusioni, ordina la discussione orale nella stessa udienza o camera di consiglio, ovvero in  una udienza da tenersi entro novanta giorni dall'ordinanza di sospensione; all'udienza  pronunzia sentenza a norma dell'articolo 281-sexies del codice di procedura civile. Se ritiene  indispensabili incombenti istruttori, il collegio provvede su di essi con la stessa ordinanza di  sospensione e ne ordina l'assunzione in una udienza successiva di non oltre novanta giorni;  quindi provvede ai sensi dei periodi precedenti.  (comma introdotto dall'art. 5, comma 1, lettera m), d.lgs. n. 53 del 2010)

Art. 242. Camera arbitrale e albo degli arbitri  (artt. 150 e 151, d.P.R. n. 554/1999)

1. La camera arbitrale per i contratti pubblici cura la formazione e la tenuta dell'albo degli  arbitri, redige il codice deontologico degli arbitri camerali, e provvede agli adempimenti  necessari alla costituzione e al funzionamento del collegio arbitrale nella ipotesi di cui  all'articolo 241, comma 15.

2. Sono organi della camera arbitrale il presidente e il consiglio arbitrale.

3. Il consiglio arbitrale, composto da cinque membri, è nominato dall'Autorità fra soggetti  dotati di particolare competenza nella materia dei contratti pubblici di lavori, servizi e forniture,  al fine di garantire l'indipendenza e l'autonomia dell'istituto; al suo interno l'Autorità sceglie il  Presidente. L'incarico ha durata quinquennale ed è retribuito nella misura determinata dal  provvedimento di nomina nei limiti delle risorse attribuite all'Autorità stessa. Il presidente e i  consiglieri sono soggetti alle incompatibilità e ai divieti previsti dal comma 9.

4. Per l'espletamento delle sue funzioni la camera arbitrale si avvale di una struttura di  segreteria con personale fornito dall'Autorità.

5. La camera arbitrale cura annualmente la rilevazione dei dati emergenti dal contenzioso in  materia di lavori pubblici e li trasmette all'Autorità e all'Osservatorio. Per l'espletamento della  propria attività la Camera arbitrale può richiedere notizie, chiarimenti e documenti  relativamente al contenzioso in materia di contratti pubblici; con regolamento dell'Autorità  sono disciplinate le relative modalità di acquisizione.

6. Possono essere ammessi all'albo degli arbitri della camera arbitrale soggetti appartenenti  alle seguenti categorie:

a) magistrati amministrativi, magistrati contabili e avvocati dello Stato in servizio, designati  dagli organi competenti secondo i rispettivi ordinamenti, nonché avvocati dello Stato e  magistrati a riposo;



## Page 215


### Text on Page 215

b) avvocati iscritti agli albi ordinari e speciali abilitati al patrocinio avanti alle magistrature  superiori e in possesso dei requisiti per la nomina a consigliere di cassazione;   c) tecnici in possesso del diploma di laurea in ingegneria o architettura, abilitati all'esercizio  della professione da almeno dieci anni e iscritti ai relativi albi;   d) professori universitari di ruolo nelle materie giuridiche e tecniche e dirigenti generali delle  pubbliche amministrazioni laureati nelle stesse materie con particolare competenza nella  materia dei contratti pubblici di lavori, servizi e forniture.

7. La camera arbitrale cura altresì la tenuta dell'elenco dei periti al fine della nomina dei  consulenti tecnici nei giudizi arbitrali; sono ammessi all'elenco i soggetti in possesso dei  requisiti professionali previsti dal comma 6, lettera c), nonché dottori commercialisti in  possesso dei medesimi requisiti professionali.

8. I soggetti di cui al comma 6, lettere a) b), c), e d), nonché al comma 7 del presente  articolo, in possesso dei requisiti di onorabilità fissati in via generale dal consiglio arbitrale,  sono rispettivamente inseriti nell'albo degli arbitri e nell'elenco dei periti su domanda corredata  da curriculum e da adeguata documentazione.

9. L'appartenenza all'albo degli arbitri e all'elenco dei consulenti ha durata triennale, e può  essere nuovamente conseguita decorsi due anni dalla scadenza del triennio; durante il periodo  di appartenenza all'albo gli arbitri non possono espletare incarichi professionali in favore delle  parti dei giudizi arbitrali da essi decisi, ivi compreso l'incarico di arbitro di parte.

10. Per le ipotesi di cui all'articolo 241, comma 15, la camera arbitrale cura anche la tenuta  dell'elenco dei segretari dei collegi arbitrali; sono ammessi all'elenco i funzionari dell'Autorità,  nonché i funzionari delle magistrature contabili e amministrative, nonché delle pubbliche  amministrazioni operanti nei settori dei lavori, servizi, forniture. Detti funzionari devono essere  muniti di laurea giuridica, economica ed equipollenti o tecnica, aventi un'anzianità di servizio in  ruolo non inferiore a cinque anni. Gli eventuali oneri relativi alla tenuta dell'elenco sono posti a  carico dei soggetti interessati all'iscrizione, prevedendo a tal fine tariffe idonee ad assicurare  l'integrale copertura dei suddetti costi.

Art. 243. Ulteriori norme di procedura per gli arbitrati in cui il presidente è nominato  dalla camera arbitrale  (art. 32, legge n. 109/1994, come novellato dalla legge n. 80/2005; art. 150, d.P.R. n.  554/1999; d.m. n. 398/2000; art. 1, co. 71, legge n. 266/2005; art. 44, comma 2, lettera m),  n. 4), legge n. 88/2009)

1. Limitatamente ai giudizi arbitrali in cui il presidente è nominato dalla camera arbitrale, in  aggiunta alle norme di cui all'articolo 241, si applicano le seguenti regole.

2. La domanda di arbitrato, l'atto di resistenza ed eventuali controdeduzioni, vanno trasmesse  alla camera arbitrale ai fini della nomina del terzo arbitro.

3. Le parti determinano la sede del collegio arbitrale, anche presso uno dei luoghi in cui sono  situate le sezioni regionali dell'Osservatorio; se non vi è alcuna indicazione della sede del  collegio arbitrale, ovvero se non vi è accordo fra le parti, questa deve intendersi stabilita  presso la sede della camera arbitrale.

4. Gli arbitri possono essere ricusati dalle parti, oltre che per i motivi previsti dall'articolo 815  del codice di procedura civile, anche per i motivi di cui all'articolo 242, comma 9.   (comma così modificato dall'art. 2, comma 1, lettera fff), d.lgs. n. 113 del 2007)

5. Il corrispettivo dovuto dalle parti è determinato dalla camera arbitrale, su proposta  formulata dal collegio, in base alla tariffa allegata al decreto ministeriale 2 dicembre 2000, n.  398. Si applicano le disposizioni di cui all'articolo 241, comma 12, secondo, terzo, quarto e



## Page 216


### Text on Page 216

quinto periodo.  (comma così modificato dall'art. 5, comma 2, lettera b), d.lgs. n. 53 del 2010)

6. Contestualmente alla nomina del terzo arbitro, la camera arbitrale comunica alle parti la  misura e le modalità del deposito da effettuarsi in acconto del corrispettivo arbitrale.

7. Il presidente del collegio arbitrale nomina, se necessario, il segretario, scegliendolo  nell'elenco di cui all'articolo 242, comma 10.  (comma così modificato dall'art. 5, comma 2, lettera c), d.lgs. n. 53 del 2010)

8. Il corrispettivo a saldo per la decisione della controversia è versato dalle parti, nella misura  liquidata dalla camera arbitrale, nel termine di trenta giorni dalla comunicazione del lodo.

9. La camera arbitrale provvede alla liquidazione degli onorari e delle spese di consulenza  tecnica, ove disposta, con i criteri di cui all'articolo 241, comma 13.  (comma così modificato dall'art. 5, comma 2, lettera d), d.lgs. n. 53 del 2010)

10. Gli importi dei corrispettivi dovuti per la decisione delle controversie sono direttamente  versati all'Autorità.

Art. 243-bis. Informativa in ordine all'intento di proporre ricorso giurisdizionale   (art. 44, comma 3, lettere b) e d), legge n. 88/2009; art. 1, paragrafo 4, direttiva 89/665/CEE  e art. 1, paragrafo 4, direttiva 92/13/CEE come modificati dalla direttiva 2007/66/CE)  (articolo introdotto dall'art. 6 del d.lgs. n. 53 del 2010)

1. Nelle materie di cui all'articolo 244, comma 1, i soggetti che intendono proporre un ricorso  giurisdizionale informano le stazioni appaltanti della presunta violazione e della intenzione di  proporre un ricorso giurisdizionale.

2. L'informazione di cui al comma 1 è fatta mediante comunicazione scritta e sottoscritta  dall'interessato, o da un suo rappresentante, che reca una sintetica e sommaria indicazione dei  presunti vizi di illegittimità e dei motivi di ricorso che si intendono articolare in giudizio, salva  in ogni caso la facoltà di proporre in giudizio motivi diversi o ulteriori. L'interessato può  avvalersi dell'assistenza di un difensore. La comunicazione può essere presentata fino a  quando l'interessato non abbia notificato un ricorso giurisdizionale. L'informazione è diretta al  responsabile del procedimento. La comunicazione prevista dal presente comma può essere  effettuata anche oralmente nel corso di una seduta pubblica della commissione di gara ed è  inserita nel verbale della seduta e comunicata immediatamente al responsabile del  procedimento a cura della commissione di gara.

3. L'informativa di cui al presente articolo non impedisce l'ulteriore corso del procedimento di  gara, né il decorso del termine dilatorio per la stipulazione del contratto, fissato dall'articolo  11, comma 10, né il decorso del termine per la proposizione del ricorso giurisdizionale.

4. La stazione appaltante, entro quindici giorni dalla comunicazione di cui al comma 1,  comunica le proprie determinazioni in ordine ai motivi indicati dall'interessato, stabilendo se  intervenire o meno in autotutela. L'inerzia equivale a diniego di autotutela.

5. L'omissione della comunicazione di cui al comma 1 e l'inerzia della stazione appaltante  costituiscono comportamenti valutabili, ai fini della decisione sulle spese di giudizio, nonché ai  sensi dell'articolo 1227 del codice civile.

6. Il diniego totale o parziale di autotutela, espresso o tacito, è impugnabile solo unitamente  all'atto cui si riferisce, ovvero, se quest'ultimo è già stato impugnato, con motivi aggiunti.  (comma così sostituito dall'Allegato 4, art. 3, comma 19, lettera b), d.lgs. n. 104 del 2010)



## Page 217


### Text on Page 217

Art. 244. Giurisdizione  (articolo così sostituito dall'Allegato 4, art. 3, comma 19, lettera a), d.lgs. n. 104 del 2010)

1. Il codice del processo amministrativo individua le controversie devolute alla giurisdizione  esclusiva del giudice amministrativo in materia di contratti pubblici.

Art. 245. Strumenti di tutela  (articolo così sostituito dall'Allegato 4, art. 3, comma 19, lettera d), d.lgs. n. 104 del 2010)

1. La tutela giurisdizionale davanti al giudice amministrativo è disciplinata dal codice del  processo amministrativo.

Art. 245-bis Inefficacia del contratto in caso di gravi violazioni   (articolo così sostituito dall'Allegato 4, art. 3, comma 19, lettera e), d.lgs. n. 104 del 2010)

1. L'inefficacia del contratto nei casi di gravi violazioni è disciplinata dal codice del processo  amministrativo.

Art. 245-ter. Inefficacia del contratto negli altri casi   (articolo così sostituito dall'Allegato 4, art. 3, comma 19, lettera f), d.lgs. n. 104 del 2010)

1. L'inefficacia del contratto nei casi diversi da quelli previsti dall'articolo 245-bis è disciplinata  dal codice del processo amministrativo.

Art. 245-quater. Sanzioni alternative   (articolo così sostituito dall'Allegato 4, art. 3, comma 19, lettera g), d.lgs. n. 104 del 2010)

1. Le sanzioni alternative applicate dal giudice amministrativo alternativamente o  cumulativamente sono disciplinate dal codice del processo amministrativo

Art. 245-quinquies. Tutela in forma specifica e per equivalente  (articolo così sostituito dall'Allegato 4, art. 3, comma 19, lettera h), d.lgs. n. 104 del 2010)

1. La tutela in forma specifica e per equivalente è disciplinata dal codice del processo  amministrativo.

Art. 246. Norme processuali ulteriori per le controversie relative a infrastrutture e  insediamenti produttivi  (articolo così sostituito dall'Allegato 4, art. 3, comma 19, lettera i), d.lgs. n. 104 del 2010)

1. La tutela giurisdizionale davanti al giudice amministrativo nelle controversie relative a  infrastrutture e insediamenti produttivi è disciplinata dal codice del processo amministrativo.

Art. 246-bis. Responsabilità per lite temeraria.  (articolo introdotto dall'art. 4, comma 2, lettera ii), legge n. 106 del 2011, poi abrogato  dall'allegato 4, art. 4, comma 1, n. 36-bis, del d.lgs. n. 104 del 2010, introdotto dall'art. 1,  comma 3, del d.lgs. n. 195 del 2011)

Parte V - DISPOSIZIONI DI COORDINAMENTO FINALI E TRANSITORIE -  ABROGAZIONI

Art. 247. Normativa antimafia

1. Restano ferme le vigenti disposizioni in materia di prevenzione della delinquenza di stampo  mafioso e di comunicazioni e informazioni antimafia.



## Page 218


### Text on Page 218

1-bis. Per gli interventi e gli insediamenti strategici di cui all'articolo 253, comma 27, lettera f),  le misure di monitoraggio per la prevenzione e repressione di tentativi di infiltrazione mafiosa  sono definite dal CIPE con le stesse modalità e gli stessi effetti previsti dall'articolo 176,  comma 3, lettera e). Si applicano, in quanto compatibili, le disposizioni di cui all'articolo 176,  comma 20.  (comma aggiunto dall'art. 3, comma 1, lettera m), d.lgs. n. 113 del 2007)

Art. 248. Revisione periodica delle soglie e degli elenchi degli organismi di diritto  pubblico e degli enti aggiudicatori - Modifiche degli allegati

1. I provvedimenti con cui la Commissione procede a revisione periodica delle soglie, ai sensi  delle direttiva 2004/17 e 2004/18 trovano applicazione diretta, a decorrere dalla scadenza del  termine ultimo prescritto per il loro recepimento nel diritto interno. Con decreto del Presidente  del Consiglio dei Ministri, su proposta del Ministro per le politiche comunitarie di concerto con il  Ministro delle infrastrutture e con il Ministro dell'economia e delle finanze, le soglie di cui agli  articoli 28, 32, comma 1, lettera e), 99, 196, 215, 235, sono modificate, mediante novella ai  citati articoli, entro il termine per il recepimento delle nuove soglie nel diritto interno, fissato  dai citati provvedimenti della Commissione.

2. Le amministrazioni interessate segnalano alla Presidenza del Consiglio dei Ministri -  Dipartimento per il coordinamento delle politiche comunitarie, le modifiche e integrazioni che si  renderanno necessarie per adeguare l'allegato III e l'allegato VI alle innovazioni arrecate, in  materia, dalla sopravvenienza di nuove norme comunitarie o nazionali; gli allegati sono  modificati con decreti del Presidente del Consiglio dei Ministri, soggetti a pubblicazione nella  Gazzetta Ufficiale della Repubblica italiana, e a notificazione alla Commissione ai sensi  dell'articolo 249, comma 7.

3. Ai sensi dell'articolo 13 della legge 4 febbraio 2005, n. 11, alle modifiche degli allegati alle  direttive 2004/17 e 2004/18 disposte dalla Commissione è data attuazione con decreto del  Ministro delle infrastrutture di concerto con il Ministro per le politiche comunitarie e con il  Ministro dell'economia e delle finanze, sentito il Ministro di volta in volta interessato alle  modifiche. Tale decreto provvede a modificare e, ove necessario, rinumerare gli allegati al  presente codice che recepiscono gli allegati alle predette direttive.

Art. 249. Obblighi di comunicazione alla Commissione dell'Unione europea da parte  della Presidenza del Consiglio dei Ministri - Dipartimento per le politiche comunitarie  (artt. 1.9, 75, 80.1, 80.2, dir. 2004/18; artt. 8, 59.1, 59.4, 67, 71.1 e 71.2., dir. 2004/17)

1. La Presidenza del Consiglio dei Ministri Dipartimento per le politiche comunitarie informa  immediatamente la Commissione della pubblicazione ed entrata in vigore del presente codice  di recepimento delle direttive 2004/17 e 2004/18.

2. La Presidenza del Consiglio dei Ministri Dipartimento per le politiche comunitarie, comunica  alla Commissione il testo delle disposizioni essenziali di diritto interno contenute nel presente  codice o che saranno in futuro adottate, nei settori disciplinati dalle direttive 2004/17 e  2004/18, nonché dei decreti ministeriali adottati ai sensi dell'articolo 219, comma 11.

3. La Presidenza del Consiglio dei Ministri Dipartimento per le politiche comunitarie, trasmette  alla Commissione dell'Unione europea entro il 31 ottobre di ogni anno, un prospetto statistico,  redatto secondo l'articolo 250, che riguardi, separatamente, i contratti pubblici di lavori, di  forniture e servizi di rilevanza comunitaria di cui alla parte II, titolo I, aggiudicati dalle stazioni  appaltanti nell'anno precedente.

4. La Presidenza del Consiglio dei Ministri Dipartimento per le politiche comunitarie, trasmette  alla Commissione dell'Unione europea, entro il 31 ottobre di ogni anno, un prospetto statistico,  redatto secondo l'articolo 251, che riguardi i contratti di lavori, servizi, forniture, nei settori di



## Page 219


### Text on Page 219

gas, energia termica, elettricità, acqua, trasporti, servizi postali, sfruttamento di area  geografica, aggiudicati dagli enti aggiudicatori nell'anno precedente.

5. La Presidenza del Consiglio dei Ministri Dipartimento per le politiche comunitarie, informa la  Commissione di ogni difficoltà di ordine generale, di fatto o di diritto, incontrata dagli operatori  economici italiani nell'ottenere l'aggiudicazione di appalti di servizi in Paesi terzi, nei settori di  cui alla direttiva 2004/17. L'informativa si basa sulle segnalazioni degli operatori economici  interessati, presentate nel semestre anteriore alla data di scadenza del termine per  l'informativa.

6. Con le stesse modalità di cui al comma 5, la Presidenza del Consiglio dei Ministri  Dipartimento per le politiche comunitarie, informa la Commissione di ogni difficoltà, di fatto o  di diritto, incontrata dagli operatori economici italiani mentre tentavano di ottenere  l'aggiudicazione di appalti di servizi in Paesi terzi, nei settori di cui alla direttiva 2004/17, e  dovuta all'inosservanza delle disposizioni internazionali di diritto del lavoro elencate  nell'allegato XX.

7. La Presidenza del Consiglio dei Ministri Dipartimento per le politiche comunitarie notifica alla  Commissione i decreti del Presidente del Consiglio dei Ministri di cui all'articolo 248, comma 2,  recanti le modificazioni intervenute negli elenchi delle amministrazioni aggiudicatrici e degli  enti aggiudicatori, di cui, rispettivamente, agli allegati III e VI, entro trenta giorni dalla  pubblicazione dei decreti medesimi.

Art. 250. Contenuto del prospetto statistico per i contratti pubblici di lavori, forniture  e servizi di rilevanza comunitaria  (art. 76, dir. 2004/18; art. 35, d.lgs. n. 406/1991; art. 21-ter, d.lgs. n. 358/1992; art. 28,  d.lgs. n. 157/1995; art. 80, co. 12, d.P.R. n. 554/1999)

1. Il prospetto statistico dei contratti pubblici aggiudicati nei settori ordinari è redatto  dall'Osservatorio dei contratti pubblici relativi a lavori, servizi, forniture, entro il 20 ottobre di  ogni anno, sulla base dei dati forniti dalle amministrazioni aggiudicatrici di cui all'allegato IV e  dalle amministrazioni aggiudicatrici non elencate nell'allegato IV, nonché dalle altre stazioni  appaltanti, entro il 30 giugno di ogni anno, relativamente agli appalti di rilevanza comunitaria  affidati nell'anno precedente.

2. Sia il prospetto statistico redatto dall'Osservatorio sia i dati forniti dalle amministrazioni  aggiudicatrici di cui all'allegato IV precisano:

a) il numero e il valore degli appalti aggiudicati, soggetti alla direttiva 2004/18 e alle relative  disposizioni di attuazione contenute nel presente codice;  b) il numero e il valore complessivo degli appalti aggiudicati in virtù di deroghe all'Accordo.

3. In quanto possibile, i dati di cui al comma 2, lettera a), sono articolati in base:

a) alle procedure di affidamento utilizzate;   b) per ciascuna di tali procedure, ai lavori di cui all'allegato I, ai prodotti e ai servizi di cui  all'allegato II individuati per categorie della nomenclatura CPV;   c) alla nazionalità dell'operatore economico cui il contratto è stato affidato.

4. Nel caso di contratti affidati mediante procedura negoziata, i dati di cui al comma 2, lettera  a), sono inoltre articolati secondo le circostanze di cui agli articoli 56 e 57 e precisano il  numero e il valore dei contratti affidati per ciascuno Stato membro e Paese terzo di  appartenenza degli affidatari.

5. Per le amministrazioni aggiudicatrici non elencate nell'allegato IV, e per le altre stazioni  appaltanti sia il prospetto statistico redatto dall'Osservatorio sia i dati forniti da detti soggetti  precisano:



## Page 220


### Text on Page 220

a) il numero e il valore degli appalti aggiudicati, in conformità al comma 3;   b) il valore complessivo degli appalti aggiudicati in virtù di deroghe all'Accordo.

6. Il prospetto statistico redatto dall'Osservatorio e i dati forniti dalle amministrazioni  aggiudicatrici comprese e non comprese nell'allegato IV precisano qualsiasi altra informazione  statistica richiesta secondo l'Accordo.

7. Le informazioni del prospetto statistico sono determinate secondo la procedura di cui  all'articolo 77, paragrafo 2, della direttiva 2004/18.

Art. 251. Contenuto del prospetto statistico per i contratti pubblici di lavori, forniture  e servizi nei settori speciali  (art. 67, dir. 2004/17; art. 29, d.lgs. n. 158/1995)

1. Il prospetto statistico dei contratti pubblici aggiudicati nei settori speciali è redatto  dall'Osservatorio dei contratti pubblici relativi a lavori, servizi, forniture, entro il 20 ottobre di  ogni anno, sulla base dei dati forniti dagli enti aggiudicatori entro il 30 giugno di ogni anno,  relativamente ai contratti affidati nell'anno precedente.

2. Sia il prospetto statistico redatto dall'Osservatorio che i dati forniti dagli enti aggiudicatori,  nelle forme stabilite secondo la procedura di cui all'articolo 68, paragrafo 2, direttiva 2004/17,  indicano il valore totale, ripartito per enti aggiudicatori e categorie di attività cui si riferisce  l'allegato VI (elenco degli enti aggiudicatori nei settori speciali di cui agli articoli da 208 a 213),  dei contratti affidati di importo pari o superiore alle soglie di cui all'articolo 215, nonché dei  contratti di lavori di importo pari o superiore a un milione di euro e dei contratti di servizi o  forniture di importo pari o superiore a 100.000 euro.

3. Sia il prospetto statistico redatto dall'Osservatorio che i dati forniti dagli enti aggiudicatori,  nel rispetto della procedura di cui all'articolo 68, paragrafo 2, direttiva 2004/17, per le  categorie di attività di cui agli allegati VI B, VI C, VI E, VI I, VI L, contengono altresì le  informazioni necessarie alla verifica della corretta applicazione dell'Accordo, limitatamente ai  contratti di lavori di importo pari o superiore a un milione di euro e ai contratti di servizi o  forniture di importo pari o superiore a 100.000 euro.

4. Le informazioni di cui al comma 3 non riguardano gli appalti aventi ad oggetto i servizi della  categoria 8 dell'allegato II A, i servizi di telecomunicazione della categoria 5 dell'allegato II A le  cui voci nella nomenclatura CPV sono l'equivalente dei numeri di riferimento CPC 7524, 7525 e  7526 o i servizi elencati nell'allegato II B.

5. Nella redazione del prospetto statistico e dei dati forniti dagli enti aggiudicatori  all'Osservatorio, vengono espressamente indicate le informazioni che hanno carattere riservato  secondo le norme vigenti e motivate indicazioni degli enti aggiudicatori.

Art. 251-bis. Obblighi di comunicazione e di informazione alla Commissione  dell'Unione europea  (articolo 44, comma 3, lettera l) legge n. 88/2009; articoli 3 e 4 direttiva 89/665/CEE e articoli  8 e 12 direttiva 92/13/CEE, come modificati dalla direttiva 2007/66/CE)  (articolo introdotto dall'art. 14 del d.lgs. n. 53 del 2010)

1. La Presidenza del Consiglio dei Ministri - Dipartimento per le politiche europee riceve dalla  Commissione europea la notifica prevista dall'articolo 3, paragrafo 2, della direttiva  89/665/CEE e dall'articolo 8, paragrafo 2, della direttiva 92/13/CEE, come modificati dalla  direttiva 2007/66/CE.

2. Entro ventuno giorni civili dalla ricezione della notifica di cui al comma 1, la Presidenza del  Consiglio dei Ministri - Dipartimento per le politiche europee, comunica alla Commissione  europea, alternativamente:



## Page 221


### Text on Page 221

a) la conferma che alla violazione sia stato posto rimedio;   b) una conclusione motivata per spiegare perché non vi sia stato posto rimedio;   c) una notifica che la procedura di affidamento del contratto relativo a lavori, servizi o forniture  è stata sospesa dalla stazione appaltante di propria iniziativa oppure da parte del competente  organo a cui è stato proposto il ricorso.

3. Una conclusione motivata comunicata a norma del comma 2, lettera b), può anche fondarsi  sul fatto che la violazione denunciata costituisce già l'oggetto di un ricorso. In tale caso la  Presidenza del Consiglio dei Ministri - Dipartimento per le politiche europee informa la  Commissione europea dell'esito del ricorso non appena ne viene a conoscenza.

4. In caso di notifica che una procedura di affidamento del contratto relativo a lavori, servizi o  forniture è stata sospesa conformemente al comma 2, lettera c), la Presidenza del Consiglio  dei Ministri - Dipartimento per le politiche europee notifica alla Commissione europea la  cessazione della sospensione o l'avvio di un'altra procedura di affidamento in parte o del tutto  collegata alla procedura precedente. Tale notifica deve confermare che alla violazione presunta  sia stato posto rimedio o includere una conclusione motivata per spiegare perché non vi sia  stato posto rimedio.

5. Al fine dell'esercizio delle competenze di cui ai commi che precedono, la Presidenza del  Consiglio dei Ministri - Dipartimento per le politiche europee, chiede le notizie utili alla stazione  appaltante e può chiedere notizie sullo stato del procedimento di ricorso alla segreteria  dell'organo presso cui pende. La richiesta è formulata per iscritto, e trasmessa con mezzi  celeri. La risposta è resa per iscritto, con la massima tempestività e comunque non oltre sette  giorni dalla ricezione della richiesta, e trasmessa con mezzi celeri.

6. La Presidenza del Consiglio dei Ministri - Dipartimento per le politiche comunitarie fornisce  alla Commissione europea le informazioni sul funzionamento delle procedure nazionali di  ricorso, richieste dalla stessa Commissione nell'ambito del Comitato consultivo per gli appalti  pubblici. A tal fine può chiedere le occorrenti informazioni ai Presidenti dei Tribunali  amministrativi regionali e al Presidente del Consiglio di Stato, anche sulla base di eventuali  protocolli d'intesa, nonché, all'Autorità di vigilanza sui contratti pubblici relativi a lavori, servizi  e forniture e alle stazioni appaltanti.

7. La Presidenza del Consiglio dei Ministri - Dipartimento per le politiche europee comunica  ogni anno alla Commissione il testo di tutte le decisioni, con le relative motivazioni, adottate  dai propri organi di ricorso conformemente all'articolo 245-bis, comma 2.

Art. 252. Norme di coordinamento e di copertura finanziaria

1. Ai fini dell'applicazione dell'articolo 33 resta ferma la normativa vigente relativa alla  CONSIP.

2. All'onere derivante dall'attuazione dell'articolo 95, comma 2, pari complessivamente a  60.000 euro per il 2005, 120.000 euro per il 2006, 120.000 euro per il 2007 e 20.000 euro a  decorrere dal 2008, si provvede, quanto a 50.000 euro per il 2005, a 100.000 euro per il 2006  e a 100.000 euro per il 2007, mediante corrispondente riduzione dello stanziamento iscritto, ai  fini del bilancio triennale 2005-2007, nell'ambito dell'unità previsionale di base di conto  capitale «Fondo speciale» dello stato di previsione del Ministero dell'economia e delle finanze  per l'anno 2005, allo scopo parzialmente utilizzando l'accantonamento relativo al Ministero per  i beni e le attività culturali e, quanto a 10.000 euro per il 2005 e a 20.000 euro a decorrere dal  2006, mediante corrispondente riduzione dello stanziamento iscritto, ai fini del bilancio  triennale 2005-2007, nell'ambito dell'unità previsionale di base di parte corrente «Fondo  speciale» dello stato di previsione del Ministero dell'economia e delle finanze per l'anno 2005,  allo scopo parzialmente utilizzando l'accantonamento relativo al Ministero per i beni e le attività  culturali.



## Page 222


### Text on Page 222

3. Le forme di pubblicità per i contratti sotto soglia, previste dal presente codice, sono  sostituite dalla pubblicazione sui siti informatici di cui all'articolo 66, comma 7 a decorrere dalla  data stabilita con decreto del Presidente del Consiglio dei ministri, che definisce le necessarie  modalità tecniche, organizzative e applicative, anche per assicurare la data certa della  pubblicazione e la conservazione dei dati pubblicati per un adeguato periodo temporale. Detto  decreto è emanato di concerto con il Ministro per l'innovazione e le tecnologie, il Ministro per le  infrastrutture, e il Ministro dell'economia e delle finanze, d'intesa con la Conferenza unificata.  Con il medesimo decreto possono essere individuati, ove necessario, eventuali altri siti  informatici.

4. In relazione alle attribuzioni del Consiglio superiore dei lavori pubblici, previste dall'articolo  127, nell'esercizio del potere di organizzazione ai sensi dell'articolo 1, comma 2, della legge 20  aprile 1952, n. 524, sono altresì garantiti:

a) l'assolvimento dell'attività consultiva richiesta dall'Autorità;   b) l'assolvimento dell'attività di consulenza tecnica;   c) la possibilità di far fronte alle richieste di consulenza avanzate dalle pubbliche  amministrazioni.

5. Le casse edili che non applicano la reciprocità con altre casse edili regolarmente costituite  non possono rilasciare dichiarazioni liberatorie di regolarità contributiva.

6. Gli schemi di polizza-tipo concernenti le coperture assicurative e le garanzie fideiussorie  previste dal presente codice sono approvati con decreto del Ministro delle attività produttive di  concerto con il Ministro delle infrastrutture, entro sessanta giorni dalla data di entrata in vigore  del presente codice.

7. Eventuali modifiche, che si rendano necessarie, del decreto ministeriale 2 dicembre 2000, n.  398, quanto all'articolo 10, commi 1, 4, 5 e 6, e all'allegato, sono disposte con decreto del  Ministro delle infrastrutture di concerto con il Ministro della giustizia.

8. Tutte le attività e le strutture da realizzarsi, ai sensi del presente codice, in modalità  informatica rispettano il decreto legislativo 7 marzo 2005, n. 82 e successive modificazioni.   (comma così modificato dall'art. 3 del d.lgs. n. 6 del 2007)

Art. 253. Norme transitorie

1. Fermo quanto stabilito ai commi 1-bis, 1-ter, 1-quater e 1-quinquies, le disposizioni di cui al  presente codice si applicano alle procedure e ai contratti i cui bandi o avvisi con cui si indice  una gara siano pubblicati successivamente alla data della sua entrata in vigore, nonché, in  caso di contratti senza pubblicazione di bandi o avvisi, alle procedure e ai contratti in cui, alla  data di entrata in vigore del presente codice, non siano ancora stati inviati gli inviti a  presentare le offerte.  (comma così sostituito dall'art. 1-octies della legge n. 228 del 2006, poi dall'art. 1 del d.lgs. n.  6 del 2007, poi dall'art. 1, comma 1, lettera t), d.lgs. n. 113 del 2007)

1-bis. Per i contratti relativi a lavori, servizi e forniture, nei settori ordinari e speciali, le  seguenti disposizioni si applicano alle procedure i cui bandi o avvisi siano pubblicati  successivamente al 1º agosto 2007:  (comma introdotto dall'art. 1-octies della legge n. 228 del 2006, poi modificato dall'art. 1 del  d.lgs. n. 6 del 2007)

a) articolo 33, commi 1 e 2, nonché comma 3, secondo periodo, limitatamente alle sole  centrali di committenza;  b) (lettera soppressa dall'art. 1 del d.lgs. n. 6 del 2007)  c) (lettera soppressa dall'art. 1, comma 1, lettera t), d.lgs. n. 113 del 2007)  d) articolo 59, limitatamente ai settori ordinari.



## Page 223


### Text on Page 223

1-ter. Per gli appalti di lavori pubblici di qualsiasi importo, nei settori ordinari, le disposizioni  dell'articolo 56 si applicano alle procedure i cui bandi siano pubblicati successivamente al 1º  agosto 2007. Le disposizioni dell’articolo 57 si applicano alle procedure per le quali l’invito a  presentare l’offerta sia inviato successivamente al 1º agosto 2007.  (comma introdotto dall'articolo 1-octies della legge n. 228 del 2006, poi modificato dall'art. 1  del d.lgs. n. 6 del 2007 e dall'art. 1, comma 1, lettera t), d.lgs. n. 113 del 2007)

1-quater. Per i contratti relativi a lavori, servizi e forniture nei settori ordinari e speciali, le  disposizioni dell'articolo 58 si applicano alle procedure i cui bandi o avvisi siano pubblicati  successivamente alla data di entrata in vigore del regolamento di cui all'articolo 5.   (comma introdotto dall'art. 1, comma 1, lettera t), d.lgs. n. 113 del 2007)

1-quinquies. Per gli appalti di lavori pubblici di qualsiasi importo, nei settori ordinari, le  disposizioni degli articoli 3, comma 7, e 53, commi 2 e 3, si applicano alle procedure i cui bandi  siano pubblicati successivamente alla data di entrata in vigore del regolamento di cui  all'articolo 5. Le disposizioni di cui all'articolo 256, comma 1, riferite alle fattispecie di cui al  presente comma, continuano ad applicarsi fino alla data di entrata in vigore del regolamento di  cui all'articolo 5.  (comma introdotto dall'art. 1, comma 1, lettera t), d.lgs. n. 113 del 2007, poi modificato  dall'art. 2, comma 1, lettera vv), d.lgs. n. 152 del 2008)

2. Il regolamento di cui all'articolo 5 è adottato entro un anno dalla data di entrata in vigore  del presente codice, ed entra in vigore centottanta giorni dopo la sua pubblicazione. Le  disposizioni regolamentari previste ai sensi dell'articolo 40, comma 4, lettere g) e g-bis)  entrano in vigore il giorno successivo alla pubblicazione del regolamento di cui all'articolo 5.  (comma così modificato dall'art. 2, comma 1, lettera vv), d.lgs. n. 152 del 2008)

3. Per i lavori pubblici, fino all'entrata in vigore del regolamento di cui all'articolo 5, continuano  ad applicarsi il d.P.R. 21 dicembre 1999, n. 554, il d.P.R. 25 gennaio 2000, n. 34, e le altre  disposizioni regolamentari vigenti che, in base al presente codice, dovranno essere contenute  nel regolamento di cui all'articolo 5, nei limiti di compatibilità con il presente codice. Per i lavori  pubblici, fino all'adozione del nuovo capitolato generale, continua ad applicarsi il decreto  ministeriale 19 aprile 2000, n. 145, se richiamato nel bando, nei limiti di compatibilità con il  presente codice.  (comma così modificato dall'art. 2, comma 1, lettera ggg), d.lgs. n. 113 del 2007)

4. In relazione all'articolo 8:

a) fino all'entrata in vigore del nuovo trattamento giuridico ed economico, ai dipendenti  dell'Autorità è attribuito lo stesso trattamento giuridico ed economico del personale di ruolo  della Presidenza del Consiglio dei ministri;   b) fino all'entrata in vigore del regolamento di cui all'articolo 8, comma 4,si applicano le  disposizioni di cui all'articolo 6 del d.P.R. n. 554 del 1999;

5. Il termine di scadenza dei membri dell'Autorità già nominati al momento dell'entrata in  vigore del presente codice è prorogato di un anno.

6. In relazione all'articolo 10, fino all'entrata in vigore del regolamento, restano ferme le  norme vigenti in tema di soggetti responsabili per le fasi di progettazione, affidamento,  esecuzione, dei contratti pubblici.

7. Fino all'entrata in vigore del regolamento di cui all'articolo 17, comma 8, continua ad  applicarsi il decreto del Presidente del Consiglio dei ministri 30 luglio 2003, recante  «acquisizione di beni e servizi ed esecuzione dei lavori in economia, ovvero a trattativa privata,  per gli organismi di informazione e sicurezza». Il regolamento di cui all'articolo 17, comma 8,  disporrà l'abrogazione del decreto del Presidente del Consiglio dei Ministri 30 luglio 2003 e  dell'articolo 24, comma 7, della legge 27 dicembre 2002, n. 289.



## Page 224


### Text on Page 224

8. Limitatamente ai lavori di importo sotto soglia, le disposizioni dell'articolo 32, comma 1,  lettera g) e dell'articolo 122, comma 8, non si applicano alle opere di urbanizzazione  secondaria da realizzarsi da parte di soggetti privati che, alla data di entrata in vigore del  codice, abbiano già assunto nei confronti del Comune l'obbligo di eseguire i lavori medesimi a  scomputo degli oneri di urbanizzazione.

9. Al fine dell'applicazione dell'articolo 37, fino all'entrata in vigore del regolamento, i  raggruppamenti temporanei sono ammessi se il mandatario e i mandanti abbiano i requisiti  indicati nel d.P.R. 21 dicembre 1999, n. 554, e nel d.P.R. 25 gennaio 2000, n. 34.

9-bis. In relazione all'articolo 40, comma 3, lettera b), fino al 31 dicembre 2015, per la  dimostrazione del requisito della cifra di affari realizzata con lavori svolti mediante attività  diretta ed indiretta, del requisito dell'adeguata dotazione di attrezzature tecniche e del  requisito dell'adeguato organico medio annuo, il periodo di attività documentabile è quello  relativo al decennio antecedente la data di sottoscrizione del contratto con la SOA per il  conseguimento della qualificazione. Per la dimostrazione del requisito dei lavori realizzati in  ciascuna categoria e del requisito dell'esecuzione di un singolo lavoro ovvero di due o tre lavori  in ogni singola categoria, fino al 31 dicembre 2015, sono da considerare i lavori realizzati nel  decennio antecedente la data di sottoscrizione del contratto con la SOA per il conseguimento  della qualificazione. Le presenti disposizioni si applicano anche alle imprese di cui all'articolo  40, comma 8, per la dimostrazione dei requisiti di ordine tecnico-organizzativo, nonché agli  operatori economici di cui all’articolo 47, con le modalità ivi previste.  (comma introdotto dall'art. 2, comma 1, lettera vv), d.lgs. n. 152 del 2008, poi modificato  dall'art. 4, comma 2, lettera ll), legge n. 106 del 2011, poi così modificato dall'art. 26, comma  2, legge n. 98 del 2013)

10. In relazione all'articolo 66, comma 7, le modifiche che si rendano necessarie al decreto del  Ministro dei lavori pubblici 6 aprile 2001, n. 20, anche in relazione alla pubblicazione sul sito  del Ministero delle infrastrutture di cui al citato decreto ministeriale, di bandi relativi a servizi e  forniture, nonché di bandi di stazioni appaltanti non statali, sono effettuate con decreto del  Ministro delle infrastrutture, di concerto con il Ministro dell'economia e delle finanze e con il  Ministro per l'innovazione e le tecnologie, sentita la Conferenza Stato-Regioni. Sino alla entrata  in funzione del sito informatico presso l'Osservatorio, i bandi e gli avvisi sono pubblicati solo  sul sito informatico di cui al decreto del Ministro dei lavori pubblici 6 aprile 2001, n. 20.

11. Con disposizioni dell'Istituto Poligrafico dello Stato, entro sei mesi dalla data di entrata in  vigore del codice, è istituita e disciplinata la serie speciale relativa ai contratti pubblici della  Gazzetta Ufficiale della Repubblica Italiana, in sostituzione delle attuali modalità di  pubblicazione di avvisi e bandi su detta Gazzetta. Nel frattempo la pubblicazione avviene nella  Gazzetta Ufficiale della Repubblica italiana con le vigenti modalità.

12. Ai fini dell'applicazione dell'articolo 77, per un periodo transitorio di tre anni dalla data di  entrata in vigore del presente codice, le stazioni appaltanti non richiedono agli operatori  economici l'utilizzo degli strumenti elettronici quale mezzo esclusivo di comunicazione, salvo  nel caso di ricorso all'asta elettronica e di procedura di gara interamente gestita con sistemi  telematici.   (comma così modificato dall'art. 2, comma 1, lettera ggg), d.lgs. n. 113 del 2007)

13. In relazione all'articolo 83, comma 5, fino all'entrata in vigore del regolamento continuano  ad applicarsi il decreto del Presidente del Consiglio dei Ministri 13 marzo 1999, n. 117, e il  decreto del Presidente del Consiglio dei Ministri 18 novembre 2005, recante «affidamento e  gestione dei servizi sostitutivi di mensa», nei limiti di compatibilità con il presente codice.

14. In relazione all'articolo 85, comma 13, fino all'entrata in vigore del regolamento si  applicano le disposizioni di cui al d.P.R. 4 aprile 2002, n. 101, nei limiti di compatibilità con il  presente codice.



## Page 225


### Text on Page 225

15. In relazione all'articolo 90, ai fini della partecipazione alla gara per gli affidamenti ivi  previsti, le società costituite dopo la data di entrata in vigore della legge 18 novembre 1998, n.  415, per un periodo di cinque anni dalla loro costituzione, possono documentare il possesso dei  requisiti economico-finanziari e tecnico-organizzativi richiesti dal bando di gara anche con  riferimento ai requisiti dei soci delle società, qualora costituite nella forma di società di persone  o di società cooperativa, e dei direttori tecnici o dei professionisti dipendenti della società con  rapporto a tempo indeterminato e con qualifica di dirigente o con funzioni di collaborazione  coordinata e continuativa, qualora costituite nella forma di società di capitali.   (comma così modificato dall'art. 3 del d.lgs. n. 6 del 2007, poi dall'art. 4, comma 2, lettera ll),  legge n. 106 del 2011)

15-bis In relazione alle procedure di affidamento di cui articolo 91, fino al 31 dicembre 2015  per la dimostrazione dei requisiti di capacità tecnico-professionale ed economico-finanziaria, il  periodo di attività documentabile è quello relativo ai migliori tre anni del quinquennio  precedente o ai migliori cinque anni del decennio precedente la data di pubblicazione del bando  di gara. Le presenti disposizioni si applicano anche agli operatori economici di cui all’articolo  47, con le modalità ivi previste.  (comma introdotto dall'art. 2, comma 1, lettera vv), d.lgs. n. 152 del 2008, poi modificato  dall'art. 4, comma 2, lettera ll), legge n. 106 del 2011, poi così modificato dall'art. 26, comma  2, legge n. 98 del 2013)

16. I tecnici diplomati che siano in servizio presso l'amministrazione aggiudicatrice alla data di  entrata in vigore della legge 18 novembre 1998, n. 415, in assenza dell'abilitazione, possono  firmare i progetti, nei limiti previsti dagli ordinamenti professionali, qualora siano in servizio  presso l'amministrazione aggiudicatrice ovvero abbiano ricoperto analogo incarico presso  un'altra amministrazione aggiudicatrice, da almeno cinque anni e risultino inquadrati in un  profilo professionale tecnico e abbiano svolto o collaborato ad attività di progettazione.

17. Fino all'emanazione del decreto di cui all'articolo 92, comma 2, continua ad applicarsi  quanto previsto nel decreto del Ministro della giustizia del 4 aprile 2001, pubblicato nella  Gazzetta Ufficiale n. 96 del 26 aprile 2001.

18. In relazione all'articolo 95, comma 1, fino all'emanazione del regolamento si applica  l'articolo 18, del citato d.P.R. n. 554 del 1999. L'articolo 95 non si applica alle opere indicate al  comma 1 del medesimo articolo 95, per le quali sia già intervenuta, alla data di entrata in  vigore della legge 25 giugno 2005, n. 109, l'approvazione del progetto preliminare.

19. Le disposizioni di cui ai commi 3, 4 e 5 dell'articolo 113 si applicano, quanto ai contratti  relativi a lavori, anche ai contratti in corso; le disposizioni del citato comma 3 dell'articolo 113  si applicano inoltre anche ai contratti di servizi e forniture in corso di esecuzione, affidati  anteriormente alla data di entrata in vigore del presente codice, ove gli stessi abbiano previsto  garanzie di esecuzione.

20. In relazione all'articolo 112, comma 5, sino all'entrata in vigore del regolamento, la verifica  può essere effettuata dagli uffici tecnici delle stazioni appaltanti o degli organismi di cui alla  lettera a) del citato articolo 112. Gli incarichi di verifica di ammontare inferiore alla soglia  comunitaria possono essere affidati a soggetti scelti nel rispetto dei principi di non  discriminazione, parità di trattamento, proporzionalità e trasparenza.

20-bis. Le stazioni appaltanti possono applicare fino al 31 dicembre 2015 le disposizioni di cui  agli articoli 122, comma 9, e 124, comma 8, per i contratti di importo inferiore alle soglie di cui  all'articolo 28.  (comma introdotto dall'art. 4, comma 2, lettera ll), legge n. 106 del 2011, poi così modificato  dall'art. 26, comma 2, legge n. 98 del 2013)

21. In relazione alle attestazioni rilasciate dalle SOA dal 1° marzo 2000 alla data di entrata in  vigore del codice, con decreto del Ministro delle infrastrutture sentita l'Autorità, emanato ai



## Page 226


### Text on Page 226

sensi dell'articolo 17, comma 3, della legge 23 agosto 1988, n. 400, sono stabiliti i criteri, le  modalità e le procedure per la verifica dei certificati dei lavori pubblici e delle fatture utilizzati  ai fini del rilascio delle attestazioni SOA. La verifica è conclusa entro il 31 dicembre 2011. In  sede di attuazione del predetto decreto non si applicano le sanzioni di cui all'articolo 6, comma  11, e all'articolo 40, comma 4, lettera g).  (comma così modificato dall'art. 3 del d.lgs. n. 6 del 2007, poi dall'art. 4, comma 2, lettera ll),  legge n. 106 del 2011)

22. In relazione all'articolo 125 (lavori, servizi, forniture in economia) fino alla entrata in vigore  del regolamento:

a) i lavori in economia sono disciplinati dal d.P.R. 21 dicembre 1999, n. 554, nei limiti di  compatibilità con le disposizioni del presente codice;   b) le forniture e i servizi in economia sono disciplinati dal d.P.R. 20 agosto 2001, n. 384, nei  limiti di compatibilità con le disposizioni del presente codice. Restano altresì in vigore, fino al  loro aggiornamento, i provvedimenti emessi dalle singole amministrazioni aggiudicatrici in  esecuzione dell'articolo 2 del citato d.P.R. n. 384 del 2001.

23. In relazione all'articolo 131, comma 5, la nullità riguarda i contratti ivi previsti, stipulati  dopo l'entrata in vigore del d.P.R. 3 luglio 2003, n. 222, senza i prescritti piani di sicurezza; i  contratti di appalto o concessione, in corso alla data di entrata in vigore del d.P.R. 3 luglio  2003, n. 222, se privi del piano operativo di sicurezza di cui alla lettera c) del comma 2  dell'articolo 131, sono annullabili qualora non integrati con i piani medesimi entro sessanta  giorni dalla data di entrata in vigore del citato decreto.

23-bis. In relazione all'articolo 133, comma 1, fino al 31 dicembre 2015, la facoltà  dell'esecutore, ivi prevista, di agire ai sensi dell'articolo 1460 del codice civile può essere  esercitata quando l'ammontare delle rate di acconto, per le quali non sia stato  tempestivamente emesso il certificato o il titolo di spesa, raggiunga il 15 per cento dell'importo  netto contrattuale.  (comma introdotto dall'art. 6-bis della legge n. 64 del 2013)

24. In relazione all'articolo 133 le disposizioni di cui ai commi 4, 5, 6 dell'articolo 133 si  applicano ai lavori eseguiti e contabilizzati a partire dal 1° gennaio 2004. A tal fine il primo  decreto di cui al comma 6 del medesimo articolo 133 rileva anche i prezzi dei materiali da  costruzione più significativi rilevati dal Ministero per l'anno 2003. Per i lavori aggiudicati sulla  base di offerte anteriori al 1° gennaio 2003 si fa riferimento ai prezzi rilevati dal Ministero per  l'anno 2003.

25. In relazione alla disciplina recata dalla parte II, titolo III, capo II, i titolari di concessioni  già assentite alla data del 30 giugno 2002, ivi comprese quelle rinnovate o prorogate ai sensi  della legislazione successiva, sono tenuti ad affidare a terzi una percentuale minima del  sessanta per cento dei lavori, agendo, esclusivamente per detta quota, a tutti gli effetti come  amministrazioni aggiudicatrici.  (comma così sostituito dall'art. 29, comma 1-sexies, legge n. 14 del 2009, poi così modificato  dall'art. 51, comma 1, legge n. 27 del 2012, a sua volta modificato dall'art. 4 della legge n.  134 del 2012)

26. Le stazioni appaltanti procedono a rendere noto il diritto di prelazione a favore del  promotore, nel caso di avvisi indicativi pubblicati prima della data del 31 gennaio 2005, che  non contengano l'indicazione espressa del diritto di prelazione, secondo le modalità  alternativamente specificate ai successivi periodi del presente comma. Ove alla data del 28  dicembre 2005 non sia stato pubblicato il bando per la gara prevista dall'articolo 155, comma  1, lettera a), le stazioni appaltanti inseriscono, al momento della pubblicazione del bando,  l'indicazione espressa del diritto di prelazione a favore del promotore. Ove alla data di  pubblicazione del citato decreto sia stato pubblicato il bando per la gara prevista dall'articolo  155, comma 1, lettera a), le stazioni appaltanti, nel corso della successiva procedura negoziata



## Page 227


### Text on Page 227

prevista dall'articolo 155, comma 1, lettera b), inviano comunicazione formale, con  l'indicazione espressa del diritto di prelazione a favore del promotore, unicamente ai soggetti  partecipanti alla procedura negoziata.

26-bis. In relazione all’articolo 159, comma 2, fino all’emanazione del decreto del Ministro delle  infrastrutture e dei trasporti, i criteri e le modalità di attuazione possono essere fissati dalle  parti nel contratto.  (comma introdotto dall'art. 2, comma 1, lettera vv), d.lgs. n. 152 del 2008)

27. In relazione alla disciplina recata dalla parte II, titolo III, capo IV (lavori relativi a  infrastrutture strategiche e insediamenti produttivi):

a) non trovano applicazione i seguenti articoli del regolamento approvato con d.P.R. n. 554 del  1999:

a.1) articolo 9 - Pubblicità degli atti della conferenza di servizi;   a.2) titolo III, capo II - La progettazione;   a.3) titolo IV, capo IV - Affidamento dei servizi di importo inferiore al controvalore in euro di  200.000 DSP; e capo V - Affidamento dei servizi di importo pari o superiore al controvalore in  euro di 200.000 DSP;

b) per le concessioni già affidate, ovvero rinnovate e prorogate ai sensi della legislazione  vigente alla data del 10 settembre 2002, i concessionari sono tenuti ad appaltare a terzi una  percentuale minima del quaranta per cento dei lavori;   c) le disposizioni dell'articolo 174 (concessione relativa a infrastrutture strategiche) si  applicano anche alle concessioni relative a infrastrutture già affidate alla data del 10 settembre  2002;   d) nel caso in cui, alla data del 10 settembre 2002, sia già stato redatto il progetto definitivo,  sia stata già affidata la realizzazione dello stesso, o sia comunque ritenuto dal soggetto  aggiudicatore più opportuno ai fini della celere realizzazione dell'opera, può procedersi  all'attestazione di compatibilità ambientale e alla localizzazione dell'opera sulla base del  progetto definitivo. Nel caso in cui, alla data del 10 settembre 2002, sia stato già redatto il  progetto esecutivo o sia stata già affidata la realizzazione dello stesso, per l'affidamento a  contraente generale il soggetto aggiudicatore può porre a base di gara il progetto esecutivo. In  tale caso il contraente generale assume l'obbligo di verificare il progetto esecutivo posto in  gara e di farlo proprio, fermo restando quanto disposto dal comma 5 dell'articolo 176;   e) nel caso in cui, alla data del 10 settembre 2002, il progetto delle infrastrutture sia già  oggetto, in tutto o in parte, di procedura autorizzativa, approvativa o di valutazione di impatto  ambientale sulla base di vigenti norme statali o regionali, i soggetti aggiudicatori possono  richiedere l'interruzione della medesima procedura optando per l'avvio unitario delle procedure  disciplinate dalla parte II, titolo III, capo IV, ovvero proseguire e concludere la procedura in  corso. Ai fini del compimento delle procedure di cui alla parte II, titolo III, capo IV, possono  essere utilizzate quali atti istruttori le risultanze delle procedure anche di conferenza di servizi  già compiute ovvero in corso. Si osservano, in quanto applicabili, i commi 6 e 7 dell'articolo  185;   f) in sede di prima applicazione del decreto legislativo n. 190 del 2002 i soggetti aggiudicatori  adottano, in alternativa alla concessione, l'affidamento a contraente generale per la  realizzazione dei progetti di importo superiore a duecentocinquanta milioni di euro, che  presentino, inoltre, uno dei seguenti requisiti: interconnessione con altri sistemi di  collegamento europei; complessità dell'intervento tale da richiedere un'unica logica realizzativa  e gestionale, nonché estrema complessità tecnico-organizzativa. L'individuazione dei predetti  progetti è effettuata dal Ministro delle infrastrutture. Ferma restando l'applicazione delle  semplificazioni procedurali di cui al presente capo, i progetti che non abbiano le caratteristiche  sopra indicate sono realizzati con appalto di progettazione esecutiva ed esecuzione, in uno o  più lotti ovvero con appalto di sola esecuzione ove sia stato predisposto il progetto esecutivo.  E' comunque consentito l'affidamento in concessione;   (lettera così modificata dall'art. 3 del d.lgs. n. 6 del 2007)  g) per la realizzazione delle infrastrutture di loro competenza, i soggetti aggiudicatori, ivi



## Page 228


### Text on Page 228

compresi i commissari straordinari di Governo, anche in liquidazione, nominati in virtù di  disposizioni diverse da quelle di cui alla legge 21 dicembre 2001, n. 443, possono stipulare,  con riferimento alle concessioni in corso alla data del 10 settembre 2002 e nel rispetto degli  elementi essenziali dei relativi atti convenzionali, atti di loro adeguamento alle previsioni della  legge 21 dicembre 2001, n. 443 e della parte II, titolo III, capo IV;   h) per i procedimenti relativi agli insediamenti produttivi e alle infrastrutture strategiche per  l'approvvigionamento energetico di cui all'articolo 179, in corso alla data del 10 settembre  2002, è data facoltà al richiedente di optare per l'applicazione della normativa stabilita nella  parte II, titolo III, capo IV, ferma restando l'efficacia degli atti compiuti relativamente agli  stessi procedimenti   i) le disposizioni di cui agli articoli 164, 167, 168, 169, 171, 172 si applicano a decorrere dalla  data di entrata in vigore del decreto legislativo 17 agosto 2005, n. 189. Le norme di cui  all'allegato tecnico contenuto nell'allegato XXI al presente codice, si applicano ai progetti delle  infrastrutture, la cui redazione sia stata bandita o, in caso di procedura negoziata, affidata  ovvero, per i progetti redatti direttamente, oggetto di deliberazione dell'organo competente  dopo la data di entrata in vigore del decreto legislativo 17 agosto 2005, n. 189. Per i progetti  in corso e per quelli banditi prima della data di entrata in vigore del citato decreto n. 189 del  2005, i soggetti aggiudicatori hanno facoltà di adeguare il progetto alle norme tecniche  allegate, con eventuale variazione del relativo corrispettivo;  l) la disposizione di cui all'articolo 165, comma 3, relativa al limite del 5 per cento, si applica ai  progetti la cui istruttoria è avviata dopo la data di entrata in vigore del decreto legislativo n.  189 del 2005. Le disposizioni di cui ai commi 13 e 14 dell'articolo 176 si applicano alle  procedure di gara e ai rapporti contrattuali in corso alla data di entrata in vigore del decreto  legislativo n. 189 del 2005; le disposizioni dei commi 15, 16 e 17 del medesimo articolo 176, si  applicano ai lavori banditi dopo la data di entrata in vigore del decreto legislativo n. 189 del  2005, ma è facoltà del soggetto aggiudicatore prevedere la applicazione delle disposizioni  medesime ai lavori già banditi ovvero, per quelli già aggiudicati, convenire con il contraente  generale la applicazione delle stesse ai relativi contratti;   m) in relazione all'articolo 180, comma 1, fino all'entrata in vigore del regolamento di cui  all'articolo 5, i soggetti aggiudicatori indicano negli atti di gara le disposizioni di cui al d.P.R. 21  dicembre 1999, n. 554, che trovano applicazione in materia di esecuzione, contabilità e  collaudo;   n) in relazione all'articolo 188, fino all'entrata in vigore del regolamento, continua ad applicarsi  l'articolo 17 del d.P.R. 25 gennaio 2000, n. 34, e ai fini dell'articolo 188, comma 2, si tiene  conto della qualificazione rilasciata da non oltre cinque anni ai sensi del d.P.R. n. 34 del 2000;   o) in relazione all'articolo 189, comma 1, lettera b), fino all'entrata in vigore del regolamento si  applica l'articolo 18, del citato d.P.R. n. 34 del 2000;   p) ai fini dell'applicazione dei commi 5 e 6 dell'articolo 194, sono fatti salvi, relativamente alle  opere stesse, gli atti e i provvedimenti già formati o assunti, e i procedimenti in corso alla data  di entrata in vigore del decreto-legge 14 marzo 2005, n. 35 che i soggetti aggiudicatori, previo  parere dei commissari straordinari ove nominati, ritengano eventualmente più opportuno, ai  fini della celere realizzazione dell'opera proseguire e concludere in luogo dell'avviare un nuovo  procedimento ai sensi della parte II, titolo III, capo IV.

28. Il regolamento di cui all'articolo 196 è adottato entro un anno dalla data di entrata in  vigore del presente codice, ed entra in vigore centottanta giorni dopo la sua pubblicazione. Ai  fini dell'applicazione dell'articolo 196 fino alla data di entrata in vigore del regolamento ivi  previsto, restano ferme le disposizioni regolamentari attualmente vigenti, nei limiti di  compatibilità con il presente codice.

29. Ai fini della disciplina di cui alla parte II, titolo IV, capo II le attestazioni di qualificazione  relative alla categoria OS2, di cui al d.P.R. 25 gennaio 2000, n. 34, ottenute antecedentemente  alla data di entrata in vigore del decreto ministeriale 3 agosto 2000, n. 294, come modificato  dal decreto ministeriale 24 ottobre 2001, n. 420, ovvero nelle more dell'efficacia dello stesso,  hanno efficacia triennale a decorrere dalla data del rilascio. E' tuttavia fatta salva la verifica  della stazione appaltante in ordine al possesso dei requisiti individuati da detto regolamento.



## Page 229


### Text on Page 229

30. In relazione all'articolo 201, fino alla data di entrata in vigore della disciplina  regolamentare di cui ai commi 1 e 3 dell'articolo 201, continuano ad applicarsi le disposizioni di  cui al d.P.R. 25 gennaio 2000, n. 34 e di cui al decreto ministeriale 3 agosto 2000, n. 294,  come modificato dal decreto ministeriale 24 ottobre 2001, n. 420. Fino alla data di entrata in  vigore della disciplina regolamentare di cui ai commi 1 e 3 dell'articolo 201, le stazioni  appaltanti possono individuare, quale ulteriore requisito di partecipazione al procedimento di  appalto, l'avvenuta esecuzione, nell'ultimo decennio, di lavori nello specifico settore cui si  riferisce l'intervento, individuato in base alla tipologia dell'opera oggetto di appalto. Ai fini della  valutazione della sussistenza di detto requisito, possono essere utilizzati unicamente i lavori  effettivamente realizzati dal soggetto esecutore, anche in esecuzione di cottimi e  subaffidamenti.

31. In relazione all'articolo 212, fino alla conclusione favorevolmente della procedura di cui  all'articolo 219 eventualmente attivata in relazione alle attività di cui al citato articolo 212,  sono fatti salvi i decreti ministeriali adottati ai sensi dell'articolo 4, comma 4 del decreto  legislativo 17 marzo 1995, n. 158.

32. Ai fini dell'applicazione dell'articolo 240, per i lavori per i quali la individuazione del  soggetto affidatario sia già intervenuta alla data di entrata in vigore della legge 1° agosto  2002, n. 166, la proposta di accordo bonario è formulata dal responsabile del procedimento  secondo la disciplina anteriore alla entrata in vigore della citata legge.

33. Ai fini dell'applicazione della disciplina dell'arbitrato di cui all'articolo 241 e seguenti  restano in vigore i criteri di determinazione del valore della lite e le tariffe fissate,  rispettivamente dall'articolo 10, commi 1, 4, 5, e 6, e dall'allegato di cui al decreto ministeriale  2 dicembre 2000, n. 398, salvo quanto disposto dall'articolo 252, comma 7.

34. In relazione alla disciplina dell'arbitrato, recata dagli articoli 241, 242, 243:

a) dalla data di entrata in vigore del d.P.R. 21 dicembre 1999, n. 554, il richiamo ai collegi  arbitrali da costituire ai sensi della normativa previgente di cui al d.P.R. 16 luglio 1962, n.  1063, contenuto nelle clausole dei contratti di appalto già stipulati, deve intendersi riferito ai  collegi da nominare con le nuove procedure secondo le modalità previste dal codice e i relativi  giudizi si svolgono secondo la disciplina ivi fissata. Sono fatte salve le disposizioni che  prevedono la costituzione di collegi arbitrali in difformità alla normativa abrogata a seguito  dell'entrata in vigore del citato d.P.R. n. 554 del 1999, contenute nelle clausole di contratti o  capitolati d'appalto già stipulati alla data di entrata in vigore del citato d.P.R. n. 554 del 1999,  a condizione che i collegi arbitrali medesimi risultino già costituiti alla data di entrata in vigore  della presente disposizione;   b) sono fatte salve le procedure arbitrali definite o anche solo introdotte alla data di entrata in  vigore della legge 14 maggio 2005, n. 80, di conversione del decreto legge 14 marzo 2005, n.  35, purché risultino rispettate le disposizioni relative all'arbitrato contenute nel codice di  procedura civile, ovvero nell'articolo 32 della legge 11 febbraio 1994, n. 109, come modificato  dal comma 16-sexies del citato decreto-legge n. 35 del 2005;   c) fatte salve le norme transitorie di cui alle lettere a) e b), i giudizi arbitrali nei quali siano  stati già nominati i due arbitri delle parti, si svolgono secondo le norme vigenti prima  dell'entrata in vigore del presente codice;   d) sono abrogate tutte le disposizioni che, in contrasto con la disciplina del presente codice,  prevedono limitazioni ai mezzi di risoluzione delle controversie nella materia dei contratti  pubblici relativi a lavori, servizi, forniture, o contemplano arbitrati obbligatori. E salvo il  disposto dell'articolo 3, comma 2, del decreto-legge 11 giugno 1998, n. 180, convertito dalla  legge 8 agosto 1998, n. 267, e dell'articolo 1, comma 2-quater, del decreto-legge 7 febbraio  2003, n. 15, convertito dalla legge 8 aprile 2003, n. 62.

35. Ai fini dell'applicazione dell'articolo 16, comma 4, lettera h) dell'allegato XXI, fino  all'entrata in vigore del regolamento si applica l'articolo 17 del d.P.R. n. 554 del 1999, e  successive modificazioni.



## Page 230


### Text on Page 230

Art. 254. Norma finanziaria

1. Dall'attuazione del presente codice non devono derivare nuovi o maggiori oneri a carico  della finanza pubblica.

Art. 255. Aggiornamenti

1. Ogni intervento normativo incidente sul codice, o sulle materie dallo stesso disciplinate, va  attuato mediante esplicita modifica, integrazione, deroga o sospensione delle specifiche  disposizioni in esso contenute.

Art. 256. Disposizioni abrogate

1. A decorrere dalla data di entrata in vigore del presente codice, sono o restano abrogati:

- gli articoli 326, 329, 340, 341, 345, 351, 352, 353, 354 e 355, della legge 20 marzo 1865, n.  2248, allegato F;  (capoverso così modificato dall'art. 2, comma 1, lettera zz), d.lgs. n. 152 del 2008)  - l'articolo 14 della legge 28 settembre 1942, n. 1140, e l'articolo 24 del regolamento  approvato con regio decreto 20 giugno 1929, n. 1058, e successive modificazioni e  integrazioni;   - la legge 8 agosto 1977, n. 584;  - l'articolo 5, commi 4 e 5, e l'articolo 32 della legge 3 gennaio 1978, n. 1;   - gli articoli 12 e 17 della legge 10 dicembre 1981, n. 741;   - l'articolo 33 della legge 28 febbraio 1986, n. 41;   - la legge 17 febbraio 1987, n. 80, tranne l'articolo 4;   - l'articolo 4, comma 12-bis del decreto-legge 2 marzo 1989, n. 65, convertito, con  modificazioni, dalla legge 26 aprile 1989, n. 155;  (capoverso aggiunto dall'art. 2, comma 1, lettera zz), d.lgs. n. 152 del 2008)  - gli articoli 12 e 13 della legge 29 dicembre 1990, n. 428;   - gli articoli 17, commi 1 e 2, 18, 19, commi 3 e 4, 20 della legge 9 marzo 1990, n. 55;   - il decreto del Presidente del Consiglio dei Ministri 10 gennaio 1991, n. 55;   - il decreto legislativo 19 dicembre 1991, n. 406;   - l'articolo 14 della legge 19 febbraio 1992, n. 142;   - il decreto legislativo 24 luglio 1992, n. 358;   - l'articolo 11 della legge 19 dicembre 1992, n. 489;   - l'articolo 3, comma 1-ter, del decreto legislativo 30 dicembre 1992, n. 502;  - l'articolo 6 della legge 24 dicembre 1993, n. 537;  - la legge 11 febbraio 1994, n. 109; è fatto salvo l'articolo 8 della legge 18 ottobre 1942, n.  1460, come modificato dalla citata legge n. 109 del 1994;  - l'articolo 11, della legge 22 febbraio 1994, n. 146;   - il d.P.R. 18 aprile 1994, n. 573;   - il decreto-legge 3 aprile 1995, n. 101, convertito con la legge 2 giugno 1995, n. 216;   - il decreto legislativo 17 marzo 1995, n. 157;   - il decreto legislativo 17 marzo 1995, n. 158;   - l'articolo 5, comma 1-ter, del decreto-legge 28 marzo 1997, n. 79, convertito nella legge 28  maggio 1997, n. 140;   - il decreto del Presidente del Consiglio dei Ministri 5 agosto 1997, n. 517;  - l'articolo 11 della legge 24 aprile 1998, n. 128;   - il decreto legislativo 20 ottobre 1998, n. 402;   - la legge 18 novembre 1998, n. 415;   - il d.P.R. 21 gennaio 1999, n. 22;   - il decreto legislativo 25 novembre 1999, n. 525;   - gli articoli 3, 4, 5, 6, 7, comma 6, 10, 16, comma 3, 55, 57, 59, 75, 76, 77, 78, 79, 80, 81,  82, 84, 85, 87, comma 2, 88, commi 1, 2 e 3, 89, comma 3, 91, comma 4, 92, commi 1, 2 e  5, 93, 94, 95 commi 5, 6 e 7, 115, 118, 119, 120, 121, 122, 142, comma 1, 143, comma 3,  144, commi 1 e 2, 149, 150, 151 del d.P.R. 21 dicembre 1999, n. 554;



## Page 231


### Text on Page 231

(capoverso così modificato dall'art. 2, comma 1, lettera hhh), d.lgs. n. 113 del 2007)  - il decreto legislativo 25 febbraio 2000, n. 65;   - l'articolo 32 del d. m. 19 aprile 2000, n. 145;   (capoverso aggiunto dall'art. 2, comma 1, lettera zz), d.lgs. n. 152 del 2008)  - l'articolo 6, comma 1, della legge 21 luglio 2000, n. 205;   - la legge 7 novembre 2000, n. 327;  - l'articolo 24, della legge 24 novembre 2000, n. 340;   - il decreto 2 dicembre 2000, n. 398: tranne l'articolo 10, commi 1, 2, 4, 5, 6, e tranne la  tariffa allegata;  - gli articoli 2 e 7 del d.P.R. 20 agosto 2001, n. 384;   - l'articolo 7, comma 1, della legge 1° agosto 2002, n. 166;   - il decreto legislativo 20 agosto 2002, n. 190;   - il decreto legislativo 22 gennaio 2004, n. 30;   - l'articolo 5, commi da 1 a 13, e commi 16-sexies e 16-septies, del decreto-legge 14 marzo  2005, n. 35, convertito nella legge 14 maggio 2005, n. 80;   - gli articoli 2-ter, 2-quater, 2-quinquies del decreto-legge 26 aprile 2005, n. 63, convertito  nella legge 25 giugno 2005, n. 109;   - l'articolo 24 della legge 18 aprile 2005, n. 62;   - l'articolo 1, comma 2, del decreto-legge 31 maggio 2005, n. 90, convertito nella legge 26  luglio 2005, n. 152;   - l'articolo 14-vicies ter, comma 1, lettera c) del decreto-legge 30 giugno 2005, n. 115,  convertito nella legge 17 agosto 2005, n. 168, limitatamente alle parole «i criteri per  l'aggiudicazione delle gare secondo l'offerta economicamente più vantaggiosa e»;   - il decreto legislativo 17 agosto 2005, n. 189, recante modifiche e integrazioni al decreto  legislativo n. 190 del 2002;   - il decreto ministeriale 25 ottobre 2005, recante «Finanza di progetto - Disciplina delle  procedure in corso i cui avvisi indicativi, pubblicati prima della data del 31 gennaio 2005, non  contengano l'indicazione espressa del diritto di prelazione a favore del promotore»;   - l'articolo 1, commi 70, 71 e 207 della legge 23 dicembre 2005, n. 266;  - l'articolo 2, comma 2, ultimo periodo, del decreto legge 4 luglio 2006, n. 223, convertito, con  modificazioni, dalla legge 4 agosto 2006, n. 248;   (capoverso aggiunto dall'art. 2, comma 1, lettera zz), d.lgs. n. 152 del 2008)  - l'articolo 19 del decreto legge 31 dicembre 2007, n. 248, convertito, con modificazioni, dalla  legge 28 febbraio 2008, n. 31.  (capoverso aggiunto dall'art. 2, comma 1, lettera zz), d.lgs. n. 152 del 2008)

2. In relazione all'articolo 141, comma 4, ultimo periodo, resta abrogata ogni diversa  disposizione, anche di natura regolamentare, anteriore alla data di entrata in vigore della legge  1° agosto 2002, n. 166.

3. Sono o restano abrogati tutti gli speciali riti processuali in materia di contratti pubblici di  lavori, servizi, forniture, diversi da quelli di cui all'articolo 245.

4. Il regolamento di cui all'articolo 5 elenca le norme abrogate, con decorrenza dall'entrata in  vigore del regolamento medesimo, anche in relazione alle disposizioni contenute nei seguenti  atti:

- gli articoli 337, 338, 342, 343, 344 e 348 della legge 20 marzo 1865, n. 2248, allegato F;   (capoverso così modificato dall'art. 2, comma 1, lettera zz), d.lgs. n. 152 del 2008)  - il decreto del Presidente del Consiglio dei Ministri 13 marzo 1999, n. 117;   - il d.P.R. 21 dicembre 1999, n. 554;   - il d.P.R. 25 gennaio 2000, n. 34;   - il d.P.R. 4 aprile 2002, n. 101;   - il decreto del Ministro delle infrastrutture e trasporti 27 maggio 2005 in tema di qualificazione  del contraente generale;   - il decreto del Presidente del Consiglio dei Ministri 18 novembre 2005, recante «affidamento e  gestione dei servizi sostitutivi di mensa».



## Page 232


### Text on Page 232

5. Gli altri regolamenti e decreti ministeriali previsti dal presente codice, ove sono destinati a  sostituire precedenti regolamenti e decreti ministeriali, elencano le norme abrogate, con  decorrenza dalla loro entrata in vigore.

Art. 257. Entrata in vigore

1. Il presente codice entra in vigore sessanta giorni dopo la sua pubblicazione nella Gazzetta  Ufficiale della Repubblica italiana.

2. Hanno efficacia a decorrere da un anno successivo alla data di entrata in vigore del presente  codice:

a) le disposizioni in tema di obblighi di comunicazione nei confronti dell'Autorità e  dell'Osservatorio, che riguardano servizi e forniture;  b) l'articolo 240 in relazione all'accordo bonario per i servizi e le forniture.

2-bis. Le disposizioni di cui all’articolo 8, comma 6, hanno efficacia a decorrere dal 1º agosto  2007.  (comma introdotto dall'art. 1-octies della legge n. 228 del 2006, poi modificato dall'art. 1 del  d.lgs. n. 6 del 2007)

3. L'articolo 123 si applica a far data dalla formazione dell'elenco annuale per l'anno 2007; per  gli elenchi relativi all'anno 2006 e le relative gare, continua ad applicarsi l'articolo 23 della  legge 11 febbraio 1994, n. 109, e successive modificazioni.

ALLEGATI

